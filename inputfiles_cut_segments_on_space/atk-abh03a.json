{
  "atk-abh03a:6": "Namo tassa bhagavato arahato sammāsambuddhassa",
  "atk-abh03a:7": "Abhidhammapiṭake",
  "atk-abh03a:8": "Pañcapakaraṇa-aṭṭhakathā",
  "atk-abh03a:9": "Dhātukathā-aṭṭhakathā",
  "atk-abh03a:10": "Aṭṭhārasahi bhedehi, vibhaṅgaṃ mārabhañjano;",
  "atk-abh03a:11": "Desayitvā mahāvīro, yaṃ tasseva anantaraṃ.",
  "atk-abh03a:12": "Adesayi dhātukathaṃ, dhātubhedappakāsano;",
  "atk-abh03a:13": "Tassatthaṃ dīpayissāmi, taṃ suṇātha samāhitāti.",
  "atk-abh03a:14": "1. Mātikāvaṇṇanā",
  "atk-abh03a:15": "1. Nayamātikāvaṇṇanā",
  "atk-abh03a:16_0": "1. Saṅgaho asaṅgahotiādīnañhi vasena idaṃ pakaraṇaṃ cuddasavidhena vibhattanti vuttaṃ.",
  "atk-abh03a:16_1": "Taṃ sabbampi uddesaniddesato dvidhā ṭhitaṃ. Tattha mātikā uddeso. Sā pañcavidhā –",
  "atk-abh03a:16_2": "nayamātikā, abbhantaramātikā, nayamukhamātikā, lakkhaṇamātikā, bāhiramātikāti. Tattha",
  "atk-abh03a:16_3": "saṅgaho asaṅgaho…pe… vippayuttena saṅgahitaṃ asaṅgahitanti – ayaṃ cuddasahi padehi",
  "atk-abh03a:16_4": "nikkhittā nayamātikā nāma. Ayañhi iminā saṅgahādikena nayena dhātukathā dhammā vibhattāti",
  "atk-abh03a:16_5": "dassetuṃ ṭhapitattā nayamātikāti vuccati. Etesaṃ padānaṃ mūlabhūtattā mūlamātikātipi vattuṃ vaṭṭati.",
  "atk-abh03a:17": "2. Abbhantaramātikāvaṇṇanā",
  "atk-abh03a:18_0": "2. Pañcakkhandhā …pe… manasikāroti ayaṃ pañcavīsādhikena padasatena nikkhittā abbhantaramātikā",
  "atk-abh03a:18_1": "nāma. Ayañhi “sabbāpi dhammasaṅgaṇī dhātukathāya mātikā”ti evaṃ avatvā saṅgahādinā",
  "atk-abh03a:18_2": "nayena vibhajitabbe khandhādidhamme sarūpato dassetvā dhātukathāya abbhantareyeva",
  "atk-abh03a:18_3": "ṭhapitattā abbhantaramātikāti vuccati. Khandhādipadānaṃ dhammasaṅgaṇīmātikāya asaṅgahitattā",
  "atk-abh03a:18_4": "pakiṇṇakamātikātipi vattuṃ vaṭṭati.",
  "atk-abh03a:19": "3. Nayamukhamātikāvaṇṇanā",
  "atk-abh03a:20_0": "3. Tīhi saṅgaho, tīhi asaṅgaho; catūhi sampayogo, catūhi vippayogoti ayaṃ catūhi",
  "atk-abh03a:20_1": "padehi nikkhittā nayamukhamātikā nāma. Ayañhi sabbesupi pañcakkhandhādīsu ceva kusalattikādīsu",
  "atk-abh03a:20_2": "ca mātikādhammesu, tīhi khandhāyatanadhātupadeheva saṅgaho ca asaṅgaho ca yojetabbo.",
  "atk-abh03a:20_3": "Tathā catūhi arūpakkhandhehi sampayogo ca vippayogo ca. Etāni imesaṃ saṅgahāsaṅgahādīnaṃ",
  "atk-abh03a:20_4": "nayānaṃ mukhānīti dassetuṃ ṭhapitattā nayamukhamātikāti vuccati.",
  "atk-abh03a:21": "4. Lakkhaṇamātikāvaṇṇanā",
  "atk-abh03a:22_0": "4. Sabhāgo, visabhāgoti ayaṃ dvīhi padehi nikkhittā lakkhaṇamātikā nāma. Ayañhi sabhāgalakkhaṇehi",
  "atk-abh03a:22_1": "dhammehi saṅgahanayo, visabhāgalakkhaṇehi asaṅgahanayo, tathā sampayogavippayoganayo",
  "atk-abh03a:22_2": "yojetabboti sabhāgavisabhāgalakkhaṇavasena saṅgahādilakkhaṇaṃ dassetuṃ ṭhapitattā",
  "atk-abh03a:22_3": "lakkhaṇamātikāti vuccati.",
  "atk-abh03a:23": "5. Bāhiramātikāvaṇṇanā",
  "atk-abh03a:24_0": "5. Sabbāpi dhammasaṅgaṇī dhātukathāya mātikāti ayaṃ chasaṭṭhi tikapadāni, dve ca",
  "atk-abh03a:24_1": "dukapadasatāni saṅkhipitvā nikkhittā bāhiramātikā nāma. Ayañhi “pañcakkhandhā…pe…",
  "atk-abh03a:24_2": "manasikāro”ti evaṃ dhātukathāya abbhantare avatvā “sabbāpi dhammasaṅgaṇī”ti evaṃ",
  "atk-abh03a:24_3": "dhātukathāya mātikato bahi ṭhapitattā bāhiramātikāti vuccati.",
  "atk-abh03a:25_0": "Evaṃ mātikāya pañcadhā ṭhitabhāvaṃ viditvā idāni ‘saṅgaho asaṅgaho’tiādīsu saṅgaho",
  "atk-abh03a:25_1": "tāva jātisañjātikiriyāgaṇanavasena catubbidho. Tattha – “sabbe khattiyā āgacchantu,",
  "atk-abh03a:25_2": "sabbe brāhmaṇā, sabbe vessā, sabbe suddā āgacchantu”, “yā cāvuso visākha, sammāvācā,",
  "atk-abh03a:25_3": "yo ca sammākammanto, yo ca sammāājīvo, ime dhammā sīlakkhandhe saṅgahitā”ti ayaṃ",
  "atk-abh03a:25_4": "jātisaṅgaho nāma. “Ekajātikā āgacchantū”ti vuttaṭṭhāne viya hi idha sabbepi jātiyā",
  "atk-abh03a:25_5": "ekasaṅgahaṃ gatā. “Sabbe kosalakā āgacchantu, sabbe māgadhakā, sabbe bhārukacchakā",
  "atk-abh03a:25_6": "āgacchantu”, “yo cāvuso visākha, sammāvāyāmo; yā ca sammāsati, yo ca sammāsamādhi,",
  "atk-abh03a:25_7": "ime dhammā samādhikkhandhe saṅgahitā”ti ayaṃ sañjātisaṅgaho nāma. “Ekaṭṭhāne jātā",
  "atk-abh03a:25_8": "saṃvaḍḍhā āgacchantū”ti vuttaṭṭhāne viya hi idha sabbepi sañjātiṭhānena nivutthokāsena",
  "atk-abh03a:25_9": "ekasaṅgahaṃ gatā. “Sabbe hatthārohā āgacchantu, sabbe assārohā, sabbe rathikā āgacchantu”,",
  "atk-abh03a:25_10": "“yā cāvuso visākha, sammādiṭṭhi, yo ca sammāsaṅkappo, ime dhammā paññākkhandhe saṅgahitā”ti",
  "atk-abh03a:25_11": "ayaṃ kiriyāsaṅgaho nāma. Sabbeva hete attano kiriyākaraṇena ekasaṅgahaṃ gatā. “Cakkhāyatanaṃ",
  "atk-abh03a:25_12": "katamakkhandhagaṇanaṃ gacchatīti? Rūpakkhandhagaṇanaṃ gacchatī”ti. Hañci cakkhāyatanaṃ",
  "atk-abh03a:25_13": "rūpakkhandhagaṇanaṃ gacchati, tena vata re vattabbe – ‘cakkhāyatanaṃ rūpakkhandhena",
  "atk-abh03a:25_14": "saṅgahita”nti, ayaṃ gaṇanasaṅgaho nāma. Ayamidha adhippeto. Tappaṭipakkhena asaṅgaho",
  "atk-abh03a:25_15": "veditabbo. Tesaṃ vikappato saṅgahitena asaṅgahitādīni. Ekuppādekanirodhaekavatthukaekārammaṇatāvasena",
  "atk-abh03a:25_16": "sampayogo, tappaṭipakkhato vippayogo. Tesaṃ vikappato sampayuttena vippayuttādīni.",
  "atk-abh03a:25_17": "Tadubhayasaṃsaggavikappato saṅgahitena sampayuttaṃ vippayuttantiādīni. Pañcakkhandhātiādīni",
  "atk-abh03a:25_18": "pana khandhavibhaṅgādīsu vuttanayeneva veditabbāni. Phassādayo panettha sanniṭṭhānavasena",
  "atk-abh03a:25_19": "vuttasabbacittuppādasādhāraṇato vuttāti.",
  "atk-abh03a:26": "Mātikāvaṇṇanā.",
  "atk-abh03a:27": "2. Niddesavaṇṇanā",
  "atk-abh03a:28": "1. Paṭhamanayo saṅgahāsaṅgahapadavaṇṇanā",
  "atk-abh03a:29": "1. Khandhapadavaṇṇanā",
  "atk-abh03a:30_0": "6. Idāni pañcakkhandhādivasena nikkhittamātikaṃ ‘saṅgaho asaṅgaho’tiādīhi nayamātikāpadehi",
  "atk-abh03a:30_1": "saddhiṃ yojetvā dassetuṃ rūpakkhandho katihi khandhehītiādinā nayena niddesavāro",
  "atk-abh03a:30_2": "āraddho. Tattha yasmā “saṅgaho asaṅgahotiādikāya nayamātikāya “tīhi saṅgaho, tīhi",
  "atk-abh03a:30_3": "asaṅgaho”ti nayamukhamātikā ṭhapitā, tasmā rūpakkhandhādīnaṃ saṅgahaṃ dassetuṃ katihi",
  "atk-abh03a:30_4": "khandhehi katihāyatanehi katihi dhātūhīti tīṇi khandhāyatanadhātupadāneva uddhaṭāni.",
  "atk-abh03a:30_5": "‘Cattāri saccānī’tiādīsu ekampi na parāmaṭṭhaṃ. Yasmā ca “sabhāgo visabhāgo”ti evaṃ",
  "atk-abh03a:30_6": "lakkhaṇamātikā ṭhapitā, tasmā imassa pañhassa vissajjane rūpakkhandho ekena khandhenātiādi",
  "atk-abh03a:30_7": "vuttaṃ. Sabhāgā hi tassa ete khandhādayoti. Tattha ekena khandhenāti rūpakkhandheneva.",
  "atk-abh03a:30_8": "Yañhi kiñci rūpaṃ rūpakkhandhasabhāgattā rūpakkhandhotveva saṅgahaṃ gacchatīti rūpakkhandheneva",
  "atk-abh03a:30_9": "gaṇitaṃ, taṃ rūpakkhandheneva paricchinnaṃ. Ekādasahāyatanehīti manāyatanavajjehi.",
  "atk-abh03a:30_10": "Sabbopi hi rūpakkhandho dasāyatanāni dhammāyatanekadeso ca hoti, tasmā ekādasahāyatanehi",
  "atk-abh03a:30_11": "gaṇito, paricchinno. Ekādasahi dhātūhīti sattaviññāṇadhātuvajjāhi ekādasahi etāsu",
  "atk-abh03a:30_12": "hi apariyāpannaṃ rūpaṃ nāma natthi.",
  "atk-abh03a:31_0": "Asaṅgahanayaniddese katihi asaṅgahitoti saṅkhepeneva pucchā katā. Vissajjane panassa",
  "atk-abh03a:31_1": "yasmā rūpakkhandhassa visabhāgā cattāro arūpakkhandhā, ekaṃ manāyatanaṃ, satta viññāṇadhātuyo;",
  "atk-abh03a:31_2": "tasmā catūhi khandhehītiādi vuttaṃ. Iminā nayena sabbapadesu saṅgahāsaṅgaho veditabbo.",
  "atk-abh03a:31_3": "Imasmiṃ pana khandhaniddese – “rūpakkhandho katihi khandhehī”tiādimhi tāva ekamūlake",
  "atk-abh03a:31_4": "saṅgahanaye sarūpeneva dassitā pañca pucchā, pañca vissajjanāni. Asaṅgahanaye saṅkhepena",
  "atk-abh03a:31_5": "dassitā pañca pucchā, pañca vissajjanāni. Iminā upāyena dukamūlakādīsupi pucchāvissajjanāni",
  "atk-abh03a:31_6": "veditabbāni. Rūpakkhandhamūlakāyeva cettha dukatikacatukkā dassitā. Pañcake pana",
  "atk-abh03a:31_7": "“rūpakkhandho ca…pe… viññāṇakkhandho cā”ti evaṃ bhedato ca, “pañcakkhandhā katihi",
  "atk-abh03a:31_8": "khandhehī”ti evaṃ abhedato cāti dvidhā pucchāvissajjanāni katāni. Evaṃ pāḷinayo veditabboti.",
  "atk-abh03a:32": "2. Āyatanapadādivaṇṇanā",
  "atk-abh03a:33_0": "22. Āyatanapadaniddesādīsu āyatanapadaniddese tāva cakkhāyatanaṃ ekena khandhenāti",
  "atk-abh03a:33_1": "ekena rūpakkhandheneva, ekena cakkhāyataneneva ekāya cakkhudhātuyāva saṅgahitanti",
  "atk-abh03a:33_2": "veditabbaṃ. Sotāyatanādīsupi imināva nayena saṅgahāsaṅgaho veditabbo. Asaṅkhataṃ",
  "atk-abh03a:33_3": "khandhato ṭhapetvāti ettha pana yasmā asaṅkhataṃ dhammāyatanaṃ nāma nibbānaṃ, tañca",
  "atk-abh03a:33_4": "khandhasaṅgahaṃ na gacchati; tasmā ‘khandhato ṭhapetvā’ti vuttaṃ. Catūhi khandhehīti",
  "atk-abh03a:33_5": "rūpavedanāsaññāsaṅkhārakkhandhehi. Nibbānavajjañhi dhammāyatanaṃ etehi saṅgahitaṃ.",
  "atk-abh03a:33_6": "Viññāṇakkhandhena pana ṭhapetvā dhammāyatanadhammadhātuyo sesāyatanadhātūhi ca taṃ",
  "atk-abh03a:33_7": "na saṅgayhati. Tena vuttaṃ – “ekena khandhena, ekādasahāyatanehi, sattarasahi dhātūhi",
  "atk-abh03a:33_8": "asaṅgahita”nti. Yathā ca te heṭṭhā rūpakkhandhamūlakā, evamidhāpi cakkhāyatanamūlakāva",
  "atk-abh03a:33_9": "nayā veditabbā. Dukamattameva pana pāḷiyaṃ dassetvā “dvādasāyatanānī”ti abhedatova",
  "atk-abh03a:33_10": "pucchāvissajjanaṃ kataṃ. Dhātuniddesepi eseva nayo.",
  "atk-abh03a:34": "40. Saccaniddese – sabbepi dukatikacatukkā pāḷiyaṃ dassitā. Yasmā ca dukatikesu samudayasaccasadisameva maggasaccepi vissajjanaṃ, tasmā taṃ samudayānantaraṃ vuttaṃ.",
  "atk-abh03a:35_0": "50. Indriyaniddese – jīvitindriyaṃ dvīhi khandhehīti rūpajīvitindriyaṃ rūpakkhandhena,",
  "atk-abh03a:35_1": "arūpajīvitindriyaṃ saṅkhārakkhandhena saṅgahitaṃ. Sesaṃ vuttanayānusāreneva veditabbaṃ.",
  "atk-abh03a:35_2": "Pāḷivavatthānaṃ panettha āyatanadhātuniddesasadisameva.",
  "atk-abh03a:36": "6. Paṭiccasamuppādavaṇṇanā",
  "atk-abh03a:37_0": "61. Paṭiccasamuppādaniddese – “avijjā katihi khandhehī”ti pucchaṃ anārabhitvā avijjā",
  "atk-abh03a:37_1": "ekena khandhenāti evaṃ vissajjanameva dassitaṃ. Tattha saṅkhārapaccayā viññāṇanti",
  "atk-abh03a:37_2": "paṭisandhiyaṃ pavatte ca sabbampi vipākaviññāṇaṃ. Tenevāha – “sattahi dhātūhi saṅgahita”nti.",
  "atk-abh03a:37_3": "Nāmarūpampi paṭisandhipavattivaseneva veditabbaṃ. Tenevettha saddāyatanampi saṅgahetvā",
  "atk-abh03a:37_4": "ekādasahāyatanehi saṅgaho dassito. Phassādīsu khandhabhedo veditabbo. Aññeneva hi",
  "atk-abh03a:37_5": "ekena khandhena phasso saṅgahito, aññena vedanā, taṇhāupādānakammabhavā pana saṅkhārakkhandheneva",
  "atk-abh03a:37_6": "saṅgahitā. Bhavapadañcettha kammabhavādīnaṃ vasena ekādasadhā vibhattaṃ. Tattha kammabhavo",
  "atk-abh03a:37_7": "phassādīhi sadisavisajjanattā tehi saddhiṃ ekato dassito. Upapattibhavakāmabhavasaññābhavapañcavokārabhavā",
  "atk-abh03a:37_8": "aññamaññasadisavissajjanattā ekato dassitā. Yasmā cete upādinnakadhammāva tasmā “ekādasahāyatanehi",
  "atk-abh03a:37_9": "sattarasahi dhātūhī”ti vuttaṃ. Saddāyatanañhi anupādinnaṃ, taṃ ettha na gahitaṃ.",
  "atk-abh03a:38_0": "68. Rūpabhavaniddese – pañcahāyatanehīti cakkhusotamanarūpadhammāyatanehi. Aṭṭhahi",
  "atk-abh03a:38_1": "dhātūhīti cakkhusotacakkhuviññāṇasotaviññāṇarūpadhammamanodhātumanoviññāṇadhātūhi.",
  "atk-abh03a:38_2": "Arūpabhavādayopi tayo sadisavissajjanattāva ekato dassitā. Tathā asaññābhavaekavokārabhavā.",
  "atk-abh03a:38_3": "Tattha dvīhāyatanehīti rūpāyatanadhammāyatanehi. Dhātūsupi eseva nayo. Ekatalavāsikānañhi",
  "atk-abh03a:38_4": "sesabrahmānaṃ cakkhusabbhāvato tassārammaṇattā tattha rūpāyatanaṃ uddhaṭaṃ.",
  "atk-abh03a:39_0": "71. Jāti dvīhi khandhehīti rūpajāti rūpakkhandhena, arūpajāti saṅkhārakkhandhena.",
  "atk-abh03a:39_1": "Jarāmaraṇesupi eseva nayo. Sokādīsupi ekena khandhenāti sokadukkhadomanassāni vedanākkhandhena,",
  "atk-abh03a:39_2": "paridevo rūpakkhandhena, upāyāsādayo saṅkhārakkhandhenāti evaṃ khandhaviseso veditabbo.",
  "atk-abh03a:40_0": "73. Iddhipādo dvīhīti saṅkhāraviññāṇakkhandhehi, manāyatanadhammāyatanehi, dhammadhātumanoviññāṇadhātūhi",
  "atk-abh03a:40_1": "ca. Jhānaṃ dvīhīti vedanākkhandhasaṅkhārakkhandhehi. Appamaññādayo sadisavissajjanattā",
  "atk-abh03a:40_2": "ekato niddiṭṭhā. Cittaṃ pana cetanānantaraṃ nikkhittampi asadisavissajjanattā pacchā",
  "atk-abh03a:40_3": "gahitaṃ. Tattha appamaññādīsu ekena khandhenāti vedanā vedanākkhandhena, saññā saññākkhandhena,",
  "atk-abh03a:40_4": "sesā saṅkhārakkhandhena saṅgahitāti evaṃ khandhaviseso veditabbo.",
  "atk-abh03a:41": "7. Tikapadavaṇṇanā",
  "atk-abh03a:42_0": "77. Evaṃ abbhantaramātikāya saṅgahaṃ dassetvā idāni bāhiramātikāya saṅgahaṃ dassetuṃ",
  "atk-abh03a:42_1": "kusalā dhammātiādi āraddhaṃ. Tattha vedanāttike tīhi dhātūhīti kāyaviññāṇamanoviññāṇadhammadhātūhi.",
  "atk-abh03a:42_2": "Sattahi dhātūhīti cakkhusotaghānajivhāviññāṇadhātūhi ceva manodhātudhammadhātumanoviññāṇadhātūhi",
  "atk-abh03a:42_3": "ca. Vipākattike aṭṭhahi dhātūhīti kāyaviññāṇadhātuyā saddhiṃ tāhiyeva. Vipākadhammadhammā",
  "atk-abh03a:42_4": "pana saṃkiliṭṭhasaṃkilesikehi saddhiṃ sadisavissajjanattā ekato gahitā. Yathā cete,",
  "atk-abh03a:42_5": "evaṃ sabbatikadukapadesu yaṃ yaṃ padaṃ yena yena padena saddhiṃ sadisavissajjanaṃ",
  "atk-abh03a:42_6": "hoti, taṃ taṃ uppaṭipāṭiyāpi tena tena saddhiṃ gahetvā vissajjitaṃ. Tattha vuttānusāreneva",
  "atk-abh03a:42_7": "saṅgahāsaṅgahanayo veditabboti.",
  "atk-abh03a:43": "Saṅgahāsaṅgahapadavaṇṇanā.",
  "atk-abh03a:44": "2. Dutiyanayo saṅgahitenaasaṅgahitapadavaṇṇanā",
  "atk-abh03a:45_0": "171. Idāni saṅgahitena asaṅgahitapadaṃ bhājetuṃ cakkhāyatanenātiādi āraddhaṃ. Tatridaṃ",
  "atk-abh03a:45_1": "lakkhaṇaṃ – imasmiñhi vāre yaṃ khandhapadena saṅgahitaṃ hutvā āyatanadhātupadehi",
  "atk-abh03a:45_2": "asaṅgahitaṃ, khandhāyatanapadehi vā saṅgahitaṃ hutvā dhātupadena asaṅgahitaṃ, tassa",
  "atk-abh03a:45_3": "khandhādīhi asaṅgahaṃ pucchitvā vissajjanaṃ kataṃ. Taṃ pana rūpakkhandhādīsu na yujjati.",
  "atk-abh03a:45_4": "Rūpakkhandhena hi rūpakkhandhova saṅgahito. So ca aḍḍhekādasahi āyatanadhātūhi asaṅgahito",
  "atk-abh03a:45_5": "nāma natthi. Vedanākkhandhena ca vedanākkhandhova saṅgahito. Sopi dhammāyatanadhammadhātūhi",
  "atk-abh03a:45_6": "asaṅgahito nāma natthi. Evaṃ asaṅgahitatāya abhāvato etāni aññāni ca evarūpāni manāyatanadhammāyatanādīni",
  "atk-abh03a:45_7": "padāni imasmiṃ vāre na gahitāni. Yāni pana padāni rūpekadesaṃ arūpena asammissaṃ,",
  "atk-abh03a:45_8": "viññāṇekadesañca aññena asammissaṃ dīpenti, tāni idha gahitāni. Pariyosāne ca –",
  "atk-abh03a:46": "“Dasāyatanā sattarasa dhātuyo,",
  "atk-abh03a:47": "Sattindriyā asaññābhavo ekavokārabhavo;",
  "atk-abh03a:48": "Paridevo sanidassanasappaṭighaṃ,",
  "atk-abh03a:49": "Anidassanaṃ punadeva sappaṭighaṃ upādā”ti.",
  "atk-abh03a:50_0": "Evaṃ uddānagāthāya dassitāneva. Tasmā tesaṃ vaseneva saṅgahāsaṅgaho veditabbo. Pañhavasena",
  "atk-abh03a:50_1": "hi imasmiṃ vāre āyatanadhātuvaseneva sadisavissajjane vīsati dhamme samodhānetvā",
  "atk-abh03a:50_2": "eko pañho kato, satta viññāṇadhātuyo samodhānetvā eko, sattindriyāni samodhānetvā",
  "atk-abh03a:50_3": "eko, dve bhave samodhānetvā eko, paridevena ca sanidassanasappaṭighehi ca eko, anidassanasappaṭighehi",
  "atk-abh03a:50_4": "eko, sanidassanehi eko, sappaṭighehi ca upādādhammehi ca ekoti aṭṭha pañhā katā.",
  "atk-abh03a:50_5": "Tesu khandhādivibhāgo evaṃ veditabbo seyyathidaṃ – paṭhamapañhe tāva catūhi khandhehīti",
  "atk-abh03a:50_6": "arūpakkhandhehi, dvīhāyatanehīti cakkhāyatanādīsu ekekena saddhiṃ manāyatanena, aṭṭhahi",
  "atk-abh03a:50_7": "dhātūhīti cakkhudhātuādīsu ekekāya saddhiṃ sattahi viññāṇadhātūhi.",
  "atk-abh03a:51_0": "Tatrāyaṃ nayo – cakkhāyatanena hi khandhasaṅgahena rūpakkhandho saṅgahito. Tasmiṃ",
  "atk-abh03a:51_1": "saṅgahite rūpakkhandhe āyatanasaṅgahena cakkhāyatanamevekaṃ saṅgahitaṃ. Sesāni dasa",
  "atk-abh03a:51_2": "āyatanāni asaṅgahitāni. Dhātusaṅgahenapi tena cakkhudhātuyevekā saṅgahitā. Sesā dasa",
  "atk-abh03a:51_3": "dhātuyo asaṅgahitā. Iti yāni tena asaṅgahitāni dasāyatanāni, tāni cakkhāyatanamanāyatanehi",
  "atk-abh03a:51_4": "dvīhi asaṅgahitāni. Yāpi tena asaṅgahitā dasa dhātuyo, tā cakkhudhātuyā ceva sattahi",
  "atk-abh03a:51_5": "ca viññāṇadhātūhi asaṅgahitāti. Rūpāyatanādīsupi eseva nayo.",
  "atk-abh03a:52_0": "172. Dutiyapañhe – yasmā yāya kāyaci viññāṇadhātuyā saṅgahito viññāṇakkhandho manāyatanena",
  "atk-abh03a:52_1": "asaṅgahito nāma natthi, tasmā āyatanasaṅgahena saṅgahitāti vuttaṃ. Ettha pana catūhi",
  "atk-abh03a:52_2": "khandhehīti rūpādīhi catūhi. Ekādasahāyatanehīti manāyatanavajjehi. Dvādasahi dhātūhīti",
  "atk-abh03a:52_3": "yathānurūpā cha viññāṇadhātuyo apanetvā sesāhi dvādasahi. Cakkhuviññāṇadhātuyā hi",
  "atk-abh03a:52_4": "cakkhuviññāṇadhātuyeva saṅgahitā, itarā asaṅgahitā. Sotaviññāṇadhātuādīsupi eseva nayo.",
  "atk-abh03a:53_0": "173. Tatiyapañhe – cakkhundriyādīnaṃ vissajjanaṃ cakkhāyatanādisadisameva. Itthindriyapurisindriyesu",
  "atk-abh03a:53_1": "pana dhammāyatanena saddhiṃ dve āyatanāni, dhammadhātuyā ca saddhiṃ aṭṭha dhātuyo veditabbā.",
  "atk-abh03a:54_0": "174. Catutthapañhe – tīhāyatanehīti rūpāyatanadhammāyatanamanāyatanehi. Tesu hi bhavesu",
  "atk-abh03a:54_1": "rūpāyatanadhammāyatanavasena dveva āyatanāni tehi saṅgahitāni. Sesāni nava rūpāyatanāni",
  "atk-abh03a:54_2": "teheva ca dvīhi, manāyatanena cāti tīhi asaṅgahitāni nāma honti. Navahi dhātūhīti",
  "atk-abh03a:54_3": "rūpadhātudhammadhātūhi saddhiṃ sattahi viññāṇadhātūhi.",
  "atk-abh03a:55_0": "175. Pañcamapañhe – dvīhāyatanehīti paṭhamapadaṃ sandhāya saddāyatanamanāyatanehi.",
  "atk-abh03a:55_1": "Dutiyapadaṃ sandhāya rūpāyatanamanāyatanehi. Dhātuyopi tesaṃyeva ekekena saddhiṃ",
  "atk-abh03a:55_2": "satta viññāṇadhātuyo veditabbā.",
  "atk-abh03a:56_0": "176. Chaṭṭhapañhe – dasahāyatanehīti rūpāyatanadhammāyatanavajjehi. Soḷasahi dhātūhīti",
  "atk-abh03a:56_1": "rūpadhātudhammadhātuvajjeheva. Kathaṃ? Anidassanasappaṭighā hi dhammā nāma nava oḷārikāyatanāni.",
  "atk-abh03a:56_2": "Tehi khandhasaṅgahena saṅgahite rūpakkhandhe, āyatanasaṅgahena tāneva navāyatanāni",
  "atk-abh03a:56_3": "saṅgahitāni. Rūpāyatanadhammāyatanāni asaṅgahitāni. Dhātusaṅgahenapi tā eva nava",
  "atk-abh03a:56_4": "dhātuyo saṅgahitā. Rūpadhātudhammadhātuyo asaṅgahitā. Iti yāni tehi asaṅgahitāni",
  "atk-abh03a:56_5": "dve āyatanāni, tāni rūpāyatanavajjehi navahi oḷārikāyatanehi, manāyatanena cāti dasahi",
  "atk-abh03a:56_6": "asaṅgahitāni. Yāpi tehi asaṅgahitā dve dhātuyo, tā rūpadhātuvajjāhi navahi oḷārikadhātūhi,",
  "atk-abh03a:56_7": "sattahi ca viññāṇadhātūhīti soḷasahi asaṅgahitāti veditabbā.",
  "atk-abh03a:57": "177. Sattamapañhe – dvīhāyatanehīti rūpāyatanamanāyatanehi. Aṭṭhahi dhātūhīti rūpadhātuyā saddhiṃ sattahi viññāṇadhātūhi.",
  "atk-abh03a:58_0": "178. Aṭṭhamapañhe – ekādasahāyatanehīti sappaṭighadhamme sandhāya dhammāyatanavajjehi,",
  "atk-abh03a:58_1": "upādādhamme sandhāya phoṭṭhabbāyatanavajjehi. Dhātūsupi eseva nayo. Atthayojanā panettha",
  "atk-abh03a:58_2": "heṭṭhā vuttanayeneva veditabbāti.",
  "atk-abh03a:59": "Saṅgahitenaasaṅgahitapadavaṇṇanā.",
  "atk-abh03a:60": "3. Tatiyanayo asaṅgahitenasaṅgahitapadavaṇṇanā",
  "atk-abh03a:61_0": "179. Idāni asaṅgahitenasaṅgahitapadaṃ bhājetuṃ vedanākkhandhenātiādi āraddhaṃ. Tatridaṃ",
  "atk-abh03a:61_1": "lakkhaṇaṃ – imasmiñhi vāre yaṃ khandhapadena asaṅgahitaṃ hutvā āyatanadhātupadehi",
  "atk-abh03a:61_2": "saṅgahitaṃ, tassa khandhādīhi saṅgahaṃ pucchitvā vissajjanaṃ kataṃ. Taṃ pana rūpakkhandhaviññāṇakkhandhacakkhāyatanādīsu",
  "atk-abh03a:61_3": "na yujjati. Rūpakkhandhena hi cattāro khandhā khandhasaṅgahena asaṅgahitā. Tesu tena",
  "atk-abh03a:61_4": "ekadhammopi āyatanadhātusaṅgahena saṅgahito nāma natthi. Nanu ca vedanādayo dhammāyatanena",
  "atk-abh03a:61_5": "saṅgahitāti? Saṅgahitā. Na pana rūpakkhandhova dhammāyatanaṃ, rūpakkhandhato hi sukhumarūpamattaṃ",
  "atk-abh03a:61_6": "dhammāyatanaṃ bhajati. Tasmā ye dhammāyatanena saṅgahitā, na te rūpakkhandhena saṅgahitā",
  "atk-abh03a:61_7": "nāma. Viññāṇakkhandhenapi itare cattāro khandhā asaṅgahitā. Tesu tena ekopi āyatanadhātusaṅgahena",
  "atk-abh03a:61_8": "saṅgahito nāma natthi. Evaṃ saṅgahitatāya abhāvato etāni aññāni ca evarūpāni cakkhāyatanādīni",
  "atk-abh03a:61_9": "padāni imasmiṃ vāre na gahitāni. Yāni pana padāni viññāṇena vā oḷārikarūpena vā asammissaṃ",
  "atk-abh03a:61_10": "dhammāyatanekadesaṃ dīpenti, tāni idha gahitāni. Tesaṃ idamuddānaṃ –",
  "atk-abh03a:62": "“Tayo khandhā tathā saccā, indriyāni ca soḷasa;",
  "atk-abh03a:63": "Padāni paccayākāre, cuddasūpari cuddasa.",
  "atk-abh03a:64": "“Samatiṃsa padā honti, gocchakesu dasasvatha;",
  "atk-abh03a:65": "Duve cūḷantaradukā, aṭṭha honti mahantarā”ti.",
  "atk-abh03a:66_0": "Etesu pana padesu sadisavissajjanāni padāni ekato katvā sabbepi dvādasa pañhā vuttā.",
  "atk-abh03a:66_1": "Tesu evaṃ khandhavibhāgo veditabbo. Āyatanadhātūsu pana bhedo natthi. Tattha paṭhamapañhe",
  "atk-abh03a:66_2": "tāva – tīhi khandhehīti rūpasaññāsaṅkhārakkhandhehi. Āyatanadhātuyo pana dhammāyatanadhammadhātuvasena veditabbā.",
  "atk-abh03a:67_0": "Tatrāyaṃ nayo – vedanākkhandhena hi nibbānañca sukhumarūpasaññāsaṅkhārā ca khandhasaṅgahena",
  "atk-abh03a:67_1": "asaṅgahitā hutvā āyatanadhātusaṅgahena saṅgahitā. Tesu nibbānaṃ khandhasaṅgahaṃ na",
  "atk-abh03a:67_2": "gacchati, sesā rūpasaññāsaṅkhārakkhandhehi saṅgahaṃ gacchanti. Āyatanadhātusaṅgahaṃ",
  "atk-abh03a:67_3": "pana nibbānampi gacchateva. Tena vuttaṃ – “asaṅkhataṃ khandhato ṭhapetvā tīhi khandhehi,",
  "atk-abh03a:67_4": "ekenāyatanena, ekāya dhātuyā saṅgahitā”ti. Saññākkhandhapakkhe panettha saññaṃ apanetvā",
  "atk-abh03a:67_5": "vedanāya saddhiṃ tayo khandhā saṅkhārādīsu saṅkhārakkhandhaṃ apanetvā rūpavedanāsaññāvasena",
  "atk-abh03a:67_6": "tayo khandhā veditabbā.",
  "atk-abh03a:68": "180. Dutiye – catūhi khandhehīti viññāṇavajjehi. Te hi nirodhena khandhasaṅgahena asaṅgahitā hutvā āyatanadhātusaṅgahena saṅgahitā.",
  "atk-abh03a:69_0": "181. Tatiye – dvīhīti vedanāsaññākkhandhehi. Rūpārūpajīvitindriyena hi vedanāsaññāviññāṇakkhandhā",
  "atk-abh03a:69_1": "ca khandhasaṅgahena asaṅgahitā. Tesu pana vedanāsaññāva āyatanadhātusaṅgahena saṅgahitā.",
  "atk-abh03a:69_2": "Tena vuttaṃ – “vedanāsaññākkhandhehī”ti. Iminā upāyena sabbattha khandhabhedo veditabbo.",
  "atk-abh03a:69_3": "Ito parañhi khandhānaṃ nāmamattameva vakkhāma.",
  "atk-abh03a:70_0": "182. Catutthe – tīhi khandhehīti itthindriyapurisindriyesu vedanāsaññāsaṅkhārehi,",
  "atk-abh03a:70_1": "vedanāpañcake rūpasaññāsaṅkhārehi; saddhindriyādīsu phassapariyosānesu rūpavedanāsaññākkhandhehi.",
  "atk-abh03a:70_2": "Vedanāya vedanākkhandhasadisova taṇhupādānakammabhavesu saṅkhārakkhandhasadisova vinicchayo.",
  "atk-abh03a:71_0": "183. Pañcame – jātijarāmaraṇesu jīvitindriyasadisova. Jhānena pana nibbānaṃ sukhumarūpaṃ",
  "atk-abh03a:71_1": "saññā ca khandhasaṅgahena asaṅgahitā hutvā āyatanadhātusaṅgahena saṅgahitā. Tasmā",
  "atk-abh03a:71_2": "taṃ sandhāya rūpakkhandhasaññākkhandhānaṃ vasena dve khandhā veditabbā.",
  "atk-abh03a:72_0": "184. Chaṭṭhe – sokādittaye vedanāya sadiso. Upāyāsādīsu saṅkhārasadiso. Puna vedanāya",
  "atk-abh03a:72_1": "vedanākkhandhasadiso, saññāya saññākkhandhasadiso, cetanādīsu saṅkhārakkhandhasadiso",
  "atk-abh03a:72_2": "vinicchayo. Iminā upāyena sattamapañhādīsupi saṅgahāsaṅgaho veditabboti.",
  "atk-abh03a:73": "Asaṅgahitenasaṅgahitapadavaṇṇanā.",
  "atk-abh03a:74": "4. Catutthanayo saṅgahitenasaṅgahitapadavaṇṇanā",
  "atk-abh03a:75_0": "191. Idāni saṅgahitenasaṅgahitapadaṃ bhājetuṃ samudayasaccenātiādi āraddhaṃ. Tattha",
  "atk-abh03a:75_1": "yaṃ khandhādīhi saṅgahitena khandhādivasena saṅgahitaṃ, puna tasseva khandhādīhi",
  "atk-abh03a:75_2": "saṅgahaṃ pucchitvā vissajjanaṃ kataṃ. Taṃ khandhāyatanadhātūsu ekampi sakalakoṭṭhāsaṃ",
  "atk-abh03a:75_3": "gahetvā ṭhitapadesu na yujjati. Sakalena hi khandhādipadena aññaṃ khandhādivasena",
  "atk-abh03a:75_4": "saṅgahitaṃ nāma natthi, yaṃ attano saṅgāhakaṃ saṅgaṇhitvā puna teneva saṅgahaṃ gaccheyya.",
  "atk-abh03a:75_5": "Tasmā tathārūpāni padāni imasmiṃ vāre na gahitāni. Yāni pana padāni saṅkhārekadesaṃ",
  "atk-abh03a:75_6": "vā aññena asammissaṃ dīpenti – vedanekadesaṃ vā sukhumarūpaṃ vā saddekadesaṃ vā,",
  "atk-abh03a:75_7": "tāni idha gahitāni. Tesaṃ idamuddānaṃ –",
  "atk-abh03a:76": "“Dve saccā pannarasindriyā, ekādasa paṭiccapadā;",
  "atk-abh03a:77": "Uddhaṃ puna ekādasa, gocchakapadamettha tiṃsavidha”nti.",
  "atk-abh03a:78_0": "Pañhā panettha dveyeva honti. Tattha yaṃ pucchāya uddhaṭaṃ padaṃ, tadeva yehi dhammehi",
  "atk-abh03a:78_1": "khandhādivasena saṅgahitaṃ, te dhamme sandhāya sabbattha ekena khandhenātiādi vuttaṃ.",
  "atk-abh03a:78_2": "Tatrāyaṃ nayo – samudayasaccena hi taṇhāvajjā sesā saṅkhārā khandhādisaṅgahena saṅgahitā.",
  "atk-abh03a:78_3": "Puna tehi taṇhāva saṅgahitā. Sā taṇhā puna saṅkhāreheva khandhādisaṅgahena saṅgahitāti.",
  "atk-abh03a:78_4": "Eseva nayo sabbattha. Arūpadhammapucchāsu panettha saṅkhārakkhandho vā vedanākkhandho",
  "atk-abh03a:78_5": "vā eko khandho nāma. Rūpadhammapucchāsu rūpakkhandho. Paridevapucchāya saddāyatanaṃ",
  "atk-abh03a:78_6": "ekaṃ āyatanaṃ nāma. Saddadhātu ekā dhātu nāma, sesaṭṭhānesu dhammāyatanadhammadhātuvaseneva attho veditabboti.",
  "atk-abh03a:79": "Saṅgahitenasaṅgahitapadavaṇṇanā.",
  "atk-abh03a:80": "5. Pañcamanayo asaṅgahitenaasaṅgahitapadavaṇṇanā",
  "atk-abh03a:81_0": "193. Idāni asaṅgahitena asaṅgahitapadaṃ bhājetuṃ rūpakkhandhenātiādi āraddhaṃ. Tattha",
  "atk-abh03a:81_1": "yaṃ khandhādīhi asaṅgahitena khandhādivasena asaṅgahitaṃ, puna tasseva khandhādīhi",
  "atk-abh03a:81_2": "asaṅgahaṃ pucchitvā vissajjanaṃ kataṃ. Taṃ pañcakkhandhaggāhakesu dukkhasaccādīsu",
  "atk-abh03a:81_3": "viññāṇena saddhiṃ sukhumarūpaggāhakesu anidassanaappaṭighādīsu ca padesu na yujjati.",
  "atk-abh03a:81_4": "Tādisena hi padena nibbānaṃ khandhasaṅgahamattaṃ na gaccheyya. Sesā khandhādīhi asaṅgahitadhammā",
  "atk-abh03a:81_5": "nāma natthi. Tasmā tathārūpāni padāni imasmiṃ vāre na gahitāni. Yāni pana pañcakkhandhe",
  "atk-abh03a:81_6": "viññāṇañca sukhumarūpena saddhiṃ ekato na dīpenti, tāni idha gahitāni. Tesaṃ idamuddānaṃ –",
  "atk-abh03a:82": "“Sabbe khandhā tathāyatanadhātuyo saccato tayo;",
  "atk-abh03a:83": "Indriyānipi sabbāni, tevīsati paṭiccato.",
  "atk-abh03a:84": "“Parato soḷasa padā, tecattālīsakaṃ tike;",
  "atk-abh03a:85": "Gocchake sattati dve ca, satta cūḷantare padā.",
  "atk-abh03a:86": "“Mahantare padā vuttā, aṭṭhārasa tato paraṃ;",
  "atk-abh03a:87": "Aṭṭhāraseva ñātabbā, sesā idha na bhāsitā”ti.",
  "atk-abh03a:88_0": "Pañhā panettha sadisavissajjanānaṃ vasena samodhānetvā katihi saddhiṃ sabbepi catuttiṃsa",
  "atk-abh03a:88_1": "honti. Tattha yaṃ pucchāya uddhaṭaṃ padaṃ, tadeva yehi khandhādīhi asaṅgahitaṃ, te",
  "atk-abh03a:88_2": "dhamme sandhāya ekena khandhenātiādi vuttaṃ.",
  "atk-abh03a:89_0": "Tatrāyaṃ nayo – rūpakkhandhena hi cattāro khandhā nibbānañca khandhasaṅgahena asaṅgahitā.",
  "atk-abh03a:89_1": "Āyatanadhātusaṅgahena pana ṭhapetvā viññāṇaṃ avasesā saṅgahitāti viññāṇameva tīhipi",
  "atk-abh03a:89_2": "khandhasaṅgahādīhi asaṅgahitaṃ nāma. Puna tena viññāṇena saddhiṃ nibbānena cattāro",
  "atk-abh03a:89_3": "khandhā khandhādisaṅgahena asaṅgahitā. Te sabbepi puna viññāṇeneva khandhādisaṅgahena",
  "atk-abh03a:89_4": "asaṅgahitāti ekena khandhena, ekenāyatanena, sattahi dhātūhi asaṅgahitā nāma honti.",
  "atk-abh03a:89_5": "Atha vā – yadetaṃ rūpakkhandhena viññāṇameva tīhi khandhādisaṅgahehi asaṅgahitaṃ,",
  "atk-abh03a:89_6": "tehipi viññāṇadhammehi te rūpadhammāva tīhi saṅgahehi asaṅgahitā. Puna te rūpadhammā",
  "atk-abh03a:89_7": "viññāṇeneva tīhi saṅgahehi asaṅgahitā. Viññāṇañca khandhato eko viññāṇakkhandho hoti,",
  "atk-abh03a:89_8": "āyatanato ekaṃ manāyatanaṃ, dhātuto satta viññāṇadhātuyo. Tasmā “ekena khandhenā”tiādi",
  "atk-abh03a:89_9": "vuttaṃ. Iminā upāyena sabbattha yaṃ pucchāya uddhaṭaṃ padaṃ, tadeva yehi dhammehi",
  "atk-abh03a:89_10": "khandhādivasena asaṅgahitaṃ, tesaṃ dhammānaṃ vasena khandhādayo veditabbā. Tattha",
  "atk-abh03a:89_11": "dutiyapañhe tāva – rūpaviññāṇānaṃ vasena veditabbā. Vedanādayo hi rūpaviññāṇeheva",
  "atk-abh03a:89_12": "khandhādisaṅgahena asaṅgahitā. Te ca dve khandhā ekādasāyatanāni sattarasa dhātuyo honti.",
  "atk-abh03a:90": "195. Tatiyapañhe – viññāṇaṃ rūpādīhi catūhi asaṅgahitanti tesaṃ vasena khandhādayo veditabbā.",
  "atk-abh03a:91_0": "196. Catutthapañhe – cakkhāyatanaṃ vedanādīhi catūhīti iminā nayena sabbattha khandhādayo",
  "atk-abh03a:91_1": "veditabbā. Pariyosāne – rūpañca dhammāyatananti uddānagāthāya dassitadhammāyeva aññenākārena",
  "atk-abh03a:91_2": "saṅkhipitvā dassitāti.",
  "atk-abh03a:92": "Asaṅgahitenaasaṅgahitapadavaṇṇanā.",
  "atk-abh03a:93": "6. Chaṭṭhanayo sampayogavippayogapadavaṇṇanā",
  "atk-abh03a:94_0": "228. Idāni sampayogavippayogapadaṃ bhājetuṃ rūpakkhandhotiādi āraddhaṃ. Tattha yaṃ",
  "atk-abh03a:94_1": "labbhati yañca na labbhati taṃ sabbaṃ pucchāya gahitaṃ. Vissajjane pana yaṃ na labbhati,",
  "atk-abh03a:94_2": "taṃ natthīti paṭikkhittaṃ. Catūhi sampayogo, catūhi vippayogo; sabhāgo visabhāgoti",
  "atk-abh03a:94_3": "hi vacanato catūhi arūpakkhandheheva sabhāgānaṃ ekasantānasmiṃ ekakkhaṇe uppannānaṃ",
  "atk-abh03a:94_4": "arūpakkhandhānaṃyeva aññamaññaṃ sampayogo labbhati. Rūpadhammānaṃ pana rūpena nibbānena",
  "atk-abh03a:94_5": "vā, nibbānassa ca rūpena saddhiṃ sampayogo nāma natthi. Tathā rūpanibbānānaṃ arūpakkhandhehi,",
  "atk-abh03a:94_6": "visabhāgā hi te tesaṃ. Yathā ca arūpakkhandhānaṃ rūpanibbānehi, evaṃ bhinnasantānehi",
  "atk-abh03a:94_7": "nānākkhaṇikehi arūpadhammehipi saddhiṃ natthiyeva. Tepi hi tesaṃ santānakkhaṇavisabhāgatāya",
  "atk-abh03a:94_8": "visabhāgāyeva. Ayaṃ pana visabhāgatā saṅgahaṭṭhena virujjhanato saṅgahanaye natthi.",
  "atk-abh03a:94_9": "Gaṇanūpagamattañhi saṅgahaṭṭho. Sampayoganaye pana atthi, ekuppādatādilakkhaṇañhi",
  "atk-abh03a:94_10": "sampayogaṭṭhoti. Evamettha yassa ekadhammenapi sampayogalakkhaṇaṃ na yujjhati, tassa",
  "atk-abh03a:94_11": "pucchāya saṅgahaṃ katvāpi natthīti paṭikkhepo kato. Yassa vippayogalakkhaṇaṃ yujjati,",
  "atk-abh03a:94_12": "tassa vippayogo dassito. Yāni pana padāni sattasu viññāṇadhātūsu ekāyapi avippayutte",
  "atk-abh03a:94_13": "rūpena nibbānena vā missakadhamme dīpenti, tāni sabbathāpi idha na yujjantīti na",
  "atk-abh03a:94_14": "gahitāni. Tesaṃ idamuddānaṃ –",
  "atk-abh03a:95": "“Dhammāyatanaṃ dhammadhātu, dukkhasaccañca jīvitaṃ;",
  "atk-abh03a:96": "Saḷāyatanaṃ nāmarūpaṃ, cattāro ca mahābhavā.",
  "atk-abh03a:97": "“Jātijarā ca maraṇaṃ, tikesvekūnavīsati;",
  "atk-abh03a:98": "Gocchakesu ca paññāsa, aṭṭha cūḷantare padā.",
  "atk-abh03a:99": "“Mahantare pannarasa, aṭṭhārasa tato pare;",
  "atk-abh03a:100": "Tevīsa padasataṃ etaṃ, sampayoge na labbhatī”ti.",
  "atk-abh03a:101_0": "Dhammāyatanañhi rūpanibbānamissakattā tasmiṃ apariyāpannena viññāṇenapi na sakkā",
  "atk-abh03a:101_1": "sampayuttanti vattuṃ. Yasmā panettha vedanādayo viññāṇena sampayuttā, tasmā vippayuttantipi",
  "atk-abh03a:101_2": "na sakkā vattuṃ. Sesesupi eseva nayo. Evaṃ sabbatthāpi etāni na yujjantīti idha na",
  "atk-abh03a:101_3": "gahitāni. Sesāni khandhādīni yujjantīti tāni gahetvā ekekavasena ca samodhānena ca",
  "atk-abh03a:101_4": "pañhavissajjanaṃ kataṃ. Tesu pañhesu, paṭhame – ekenāyatanenāti manāyatanena. Kehicīti",
  "atk-abh03a:101_5": "dhammāyatanadhammadhātupariyāpannehi vedanāsaññāsaṅkhārehi.",
  "atk-abh03a:102_0": "229. Dutiye – tīhīti pucchitaṃ pucchitaṃ ṭhapetvā sesehi. Kehici sampayuttoti vedanākkhandho",
  "atk-abh03a:102_1": "saññāsaṅkhārehi. Itarepi attānaṃ ṭhapetvā itarehi. Kehici vippayuttoti rūpanibbānehi.",
  "atk-abh03a:102_2": "Evaṃ sabbattha rūpassa vippayoge dhammāyatanadhammadhātūsu arūpaṃ, arūpassa vippayoge",
  "atk-abh03a:102_3": "rūpaṃ daṭṭhabbaṃ. Tatiyapañho uttānatthova.",
  "atk-abh03a:103_0": "231. Catutthe – ‘katihi khandhehī’tiādiṃ avatvā sampayuttanti natthīti vuttaṃ. Taṃ",
  "atk-abh03a:103_1": "pana khandhādīnaṃyeva vasena veditabbaṃ. Paratopi evarūpesu pañhesu eseva nayo. Ādipañhasmiñhi",
  "atk-abh03a:103_2": "sarūpato dassetvā parato pāḷi saṃkhittā. Iminā nayena sabbattha atthayojanā veditabbā.",
  "atk-abh03a:103_3": "Yattha pana nātipākaṭā bhavissati, tattha naṃ pākaṭaṃ katvāva gamissāma.",
  "atk-abh03a:104": "234. Soḷasahi dhātūhīti cakkhuviññāṇadhātu tāva attānaṃ ṭhapetvā chahi viññāṇadhātūhi, dasahi ca rūpadhātūhi. Sesāsupi eseva nayo.",
  "atk-abh03a:105_0": "235. Tīhi khandhehīti saṅkhārakkhandhaṃ ṭhapetvā sesehi. Ekāya dhātuyāti manoviññāṇadhātuyā.",
  "atk-abh03a:105_1": "Samudayamaggānañhi aññāya dhātuyā sampayogo natthi. Ekena khandhenāti saṅkhārakkhandhena.",
  "atk-abh03a:105_2": "Ekenāyatanenāti dhammāyatanena. Ekāya dhātuyāti dhammadhātuyā. Etesu hi taṃ saccadvayaṃ kehici sampayuttaṃ.",
  "atk-abh03a:106": "238. Sukhindriyādipañhe – tīhīti saññāsaṅkhāraviññāṇehi. Ekāya dhātuyāti kāyaviññāṇadhātuyā, manoviññāṇadhātuyā ca. Chahi dhātūhīti kāyaviññāṇadhātuvajjāhi.",
  "atk-abh03a:107": "245. Rūpabhavapañhe – sabbesampi arūpakkhandhānaṃ arūpāyatanānañca atthitāya na kehicīti vuttaṃ. Ghānajivhākāyaviññāṇadhātūnaṃ pana natthitāya tīhi dhātūhi vippayuttoti vuttaṃ.",
  "atk-abh03a:108": "256. Adhimokkhapañhe – dvīhi dhātūhīti manodhātumanoviññāṇadhātūhi. Pannarasahīti sesāhi dasahi rūpadhātūhi, pañcahi ca cakkhuviññāṇādīhi.",
  "atk-abh03a:109": "257. Kusalapañhe – kusalehi catunnampi khandhānaṃ gahitattā sampayogo paṭikkhitto.",
  "atk-abh03a:110_0": "258. Vedanāttikapañhe – ekena khandhenāti vedanākkhandheneva. Pannarasahīti cakkhusotaghānajivhāviññāṇadhātumanodhātūhi",
  "atk-abh03a:110_1": "ceva rūpadhātūhi ca. Ekādasahīti kāyaviññāṇadhātuyā saddhiṃ rūpadhātūhi.",
  "atk-abh03a:111_0": "262. Nevavipākanavipākadhammadhammapañhe – pañcahīti cakkhuviññāṇādīhi. Anupādinnaanupādāniyapañhe",
  "atk-abh03a:111_1": "– chahīti manoviññāṇadhātuvajjāhi. Savitakkasavicārapañhe – pannarasahīti pañcahi",
  "atk-abh03a:111_2": "viññāṇehi saddhiṃ rūpadhātūhi. Avitakkavicāramattapañhe – ekena khandhenātiādi saṅkhārakkhandhavaseneva",
  "atk-abh03a:111_3": "veditabbaṃ. Dutiyajjhānavicārañhi ṭhapetvā sesā avitakkavicāramattā nāma. Pītiṃ ṭhapetvā",
  "atk-abh03a:111_4": "sesā pītisahagatā. Tattha vicāro vicārena, pīti ca pītiyā na sampayuttāti saṅkhārakkhandhadhammāyatanadhammadhātūsu",
  "atk-abh03a:111_5": "kehici sampayuttā nāma. Soḷasahīti dhammadhātumanoviññāṇadhātuvajjāheva. Avitakkaavicārapañhe",
  "atk-abh03a:111_6": "– ekāya dhātuyāti manodhātuyā. Sukhasahagatā upekkhāsahagatā ca vedanāttike vuttāva.",
  "atk-abh03a:111_7": "Dassanenapahātabbādayo kusalasadisāva.",
  "atk-abh03a:112_0": "271. Parittārammaṇaṃ vipākadhammasadisaṃ. Ekāya dhātuyāti dhammadhātuyā. Kehicīti",
  "atk-abh03a:112_1": "ye tattha parittārammaṇā na honti, tehi. Dhammadhātu pana parittārammaṇānaṃ channaṃ",
  "atk-abh03a:112_2": "cittuppādānaṃ vasena catūhi khandhehi saṅgahitattā paṭhamapaṭikkhepameva bhajati.",
  "atk-abh03a:112_3": "Mahaggatārammaṇādayo kusalasadisāva.",
  "atk-abh03a:113_0": "273. Anuppannesu – pañcahi dhātūhīti cakkhuviññāṇādīhi. Tāni hi ekantena uppādidhammabhūtāneva,",
  "atk-abh03a:113_1": "uppannakoṭṭhāsampi pana bhajanti. Paccuppannārammaṇādayo parittārammaṇasadisāva.",
  "atk-abh03a:113_2": "Hetuādayo samudayasadisāva. Sahetukā ceva na ca hetūpi pītisahagatasadisāva. Tathā",
  "atk-abh03a:113_3": "parāmāsasampayuttā. Anupādinnā anuppannasadisāva. Sesaṃ sabbattha uttānatthamevāti.",
  "atk-abh03a:114": "Sampayogavippayogapadavaṇṇanā.",
  "atk-abh03a:115": "7. Sattamanayo sampayuttenavippayuttapadavaṇṇanā",
  "atk-abh03a:116_0": "306. Idāni sampayuttenavippayuttapadaṃ bhājetuṃ vedanākkhandhenātiādi āraddhaṃ. Tatridaṃ",
  "atk-abh03a:116_1": "lakkhaṇaṃ – imasmiñhi vāre pucchāya uddhaṭapadena ye dhammā sampayuttā, tehi ye dhammā",
  "atk-abh03a:116_2": "vippayuttā, tesaṃ khandhādīhi vippayogaṃ pucchitvā vissajjanaṃ kataṃ. Taṃ pana rūpakkhandhādīsu",
  "atk-abh03a:116_3": "na yujjati. Rūpakkhandhena hi sampayuttā nāma natthi. Tasmā tañca aññāni ca evarūpāni",
  "atk-abh03a:116_4": "padāni imasmiṃ vāre na gahitāni. Yāni pana padāni dhammadhātuyā sampayutte dhamme",
  "atk-abh03a:116_5": "viññāṇañca aññena asammissaṃ dīpenti, tāni idha gahitāni. Tesaṃ idamuddānaṃ –",
  "atk-abh03a:117": "“Cattāro khandhāyatanañca ekaṃ,",
  "atk-abh03a:118": "Dve indriyā dhātupadāni satta;",
  "atk-abh03a:119": "Tayo paṭiccā atha phassasattakaṃ,",
  "atk-abh03a:120": "Tike tayo satta mahantare ca.",
  "atk-abh03a:121": "“Ekaṃ savitakkaṃ, savicāramekaṃ;",
  "atk-abh03a:122": "Yuttaṃ upekkhāya ca ekamevā”ti.",
  "atk-abh03a:123_0": "Pariyosāne – khandhā caturotiādināpi ayamevattho saṅgahito. Tattha yāni padāni sadisavissajjanāni,",
  "atk-abh03a:123_1": "tāni uppaṭipāṭiyāpi samodhānetvā tattha vedanākkhandhādikā pañhā katā. Tesu evaṃ",
  "atk-abh03a:123_2": "khandhādivibhāgo veditabbo. Vedanākkhandhādipañhe tāva – ekenāti manāyatanena. Sattahīti",
  "atk-abh03a:123_3": "viññāṇadhātūhi. Kehicīti dhammāyatane vedanādīhi. Viññāṇadhātupañhe – te dhammā na",
  "atk-abh03a:123_4": "kehicīti te pucchāya uddhaṭapadaṃ viññāṇadhātuṃ ṭhapetvā sesā cha viññāṇadhātudhammā,",
  "atk-abh03a:123_5": "rūpaṃ, nibbānañca. Tehi sabbesaṃ khandhāyatanānaṃ saṅgahitattā na kehici khandhehi",
  "atk-abh03a:123_6": "āyatanehi vā vippayuttā. Ekāya dhātuyāti yā yā pucchāya uddhaṭā hoti tāya tāya.",
  "atk-abh03a:124": "309. Upekkhindriyapañhe – pañcahīti upekkhāsampayuttāhi cakkhuviññāṇadhātuādīhi. Iminā nayena sabbattha pucchāya uddhaṭapadeneva saddhiṃ vippayuttānaṃ vasena attho veditabboti.",
  "atk-abh03a:125": "Sampayuttenavippayuttapadavaṇṇanā.",
  "atk-abh03a:126": "8. Aṭṭhamanayo vippayuttenasampayuttapadavaṇṇanā",
  "atk-abh03a:127_0": "317. Idāni vippayuttenasampayuttapadaṃ bhājetuṃ rūpakkhandhenātiādi āraddhaṃ. Tattha",
  "atk-abh03a:127_1": "sabbāpi pucchā moghapucchāva. Rūpakkhandhena hi vippayuttā nāma cattāro khandhā,",
  "atk-abh03a:127_2": "tesaṃ aññehi sampayogo natthi. Vedanākkhandhena vippayuttaṃ rūpaṃ nibbānañca, tassa",
  "atk-abh03a:127_3": "ca kenaci sampayogo natthi. Evaṃ sabbapadesu. Vippayuttānaṃ pana sampayogābhāvo veditabbo.",
  "atk-abh03a:127_4": "Iti pucchāya moghattā sabbavissajjanesu natthi natthiicceva vuttanti.",
  "atk-abh03a:128": "Vippayuttenasampayuttapadavaṇṇanā.",
  "atk-abh03a:129": "9. Navamanayo sampayuttenasampayuttapadavaṇṇanā",
  "atk-abh03a:130_0": "319. Idāni sampayuttenasampayuttapadaṃ bhājetuṃ vedanākkhandhenātiādi āraddhaṃ. Tattha",
  "atk-abh03a:130_1": "yaṃ khandhādivasena sampayuttaṃ, puna tasseva khandhādīhi sampayogaṃ pucchitvā vissajjanaṃ",
  "atk-abh03a:130_2": "kataṃ. Taṃ rūpena vā rūpamissakehi vā sabbarūpakkhandhasaṅgāhakehi vā padehi saddhiṃ",
  "atk-abh03a:130_3": "na yujjati. Rūpena hi rūpamissakena vā aññesaṃ sampayogo natthi. Sabbarūpakkhandhasaṅgāhakehi",
  "atk-abh03a:130_4": "sabbesaṃ sampayogārahānaṃ khandhādīnaṃ gahitattā aññaṃyeva natthi, yaṃ tena saha",
  "atk-abh03a:130_5": "sampayogaṃ gaccheyya. Tasmā tathārūpāni padāni idha na gahitāni. Yāni pana padāni",
  "atk-abh03a:130_6": "rūpena asammissaṃ arūpekadesaṃ dīpenti, tāni idha gahitāni. Tesaṃ idamuddānaṃ –",
  "atk-abh03a:131": "“Arūpakkhandhā cattāro, manāyatanameva ca;",
  "atk-abh03a:132": "Viññāṇadhātuyo satta, dve saccā cuddasindriyā.",
  "atk-abh03a:133": "“Paccaye dvādasa padā, tato upari soḷasa;",
  "atk-abh03a:134": "Tikesu aṭṭha gocchake, tecattālīsameva ca.",
  "atk-abh03a:135": "“Mahantaraduke satta, padā piṭṭhidukesu cha;",
  "atk-abh03a:136": "Navamassa padassete, niddese saṅgahaṃ gatā”ti.",
  "atk-abh03a:137_0": "Sabbapañhesu pana ye dhammā pucchāya uddhaṭā, te yehi sampayuttā honti, tesaṃ vasena",
  "atk-abh03a:137_1": "khandhādibhedo veditabbo. Vedanākkhandhena hi itare tayo khandhā sampayuttā, puna",
  "atk-abh03a:137_2": "tehi vedanākkhandho sampayutto. So tehi saññādīhi tīhi khandhehi, ekena manāyatanena,",
  "atk-abh03a:137_3": "sattahi viññāṇadhātūhi, ekasmiṃ dhammāyatane, dhammadhātuyā ca, kehici saññāsaṅkhāreheva",
  "atk-abh03a:137_4": "sampayutto. Eseva nayo sabbatthāti.",
  "atk-abh03a:138": "Sampayuttenasampayuttapadavaṇṇanā.",
  "atk-abh03a:139": "10. Dasamanayo vippayuttenavippayuttapadavaṇṇanā",
  "atk-abh03a:140_0": "353. Idāni vippayuttenavippayuttapadaṃ bhājetuṃ rūpakkhandhenātiādi āraddhaṃ. Tattha",
  "atk-abh03a:140_1": "ye sampayogavippayogapadaniddese rūpakkhandhādayo dhammā uddhaṭā, sabbapucchāsu teyeva",
  "atk-abh03a:140_2": "uddhaṭā. Sadisavissajjanānaṃ pana ekato gahitattā padāni aññāya paṭipāṭiyā āgatāni.",
  "atk-abh03a:140_3": "Tattha yaṃ padaṃ pucchāya uddhaṭaṃ, taṃ yehi dhammehi vippayuttaṃ, tesaṃ vasena khandhādivibhāgo",
  "atk-abh03a:140_4": "veditabbo. Rūpakkhandhena hi vedanādayo vippayuttā, tehi ca rūpakkhandho vippayutto.",
  "atk-abh03a:140_5": "Nibbānaṃ pana sukhumarūpagatikameva. So rūpakkhandho catūhi khandhehi, ekena manāyatanena",
  "atk-abh03a:140_6": "sattahi viññāṇadhātūhi, dhammāyatanadhammadhātūsu, kehici vedanādīhi dhammeheva vippayutto.",
  "atk-abh03a:140_7": "Eseva nayo sabbatthāti.",
  "atk-abh03a:141": "Vippayuttenavippayuttapadavaṇṇanā.",
  "atk-abh03a:142": "11. Ekādasamanayo saṅgahitenasampayuttavippayuttapadavaṇṇanā",
  "atk-abh03a:143_0": "409. Idāni saṅgahitenasampayuttavippayuttapadaṃ bhājetuṃ samudayasaccenātiādi āraddhaṃ.",
  "atk-abh03a:143_1": "Tattha ye saṅgahitenasaṅgahitapadaniddese samudayasaccādayova dhammā uddhaṭā, sabbapucchāsu",
  "atk-abh03a:143_2": "teyeva uddhaṭā. Sadisavissajjanānaṃ pana ekato gahitattā padāni aññāya paṭipāṭiyā",
  "atk-abh03a:143_3": "āgatāni. Tattha ye dhammā pucchāya uddhaṭapadena khandhādisaṅgahena saṅgahitā, tesaṃ",
  "atk-abh03a:143_4": "yehi sampayogo vā vippayogo vā hoti, tesaṃ vasena khandhādivibhāgo veditabbo.",
  "atk-abh03a:144_0": "Tatrāyaṃ nayo – samudayasaccena tāva saṅkhārakkhandhapariyāpannā dhammā khandhādisaṅgahena",
  "atk-abh03a:144_1": "saṅgahitā. Te ca sesehi tīhi khandhehi, ekena manāyatanena, sattahi viññāṇadhātūhi,",
  "atk-abh03a:144_2": "saṅkhārakkhandhe dhammāyatanadhammadhātūsu ca ṭhapetvā taṇhaṃ sesehi sampayuttattā",
  "atk-abh03a:144_3": "kehici sampayuttā nāma. Ekena pana rūpakkhandhena, dasahi rūpāyatanehi, rūpadhātūhi",
  "atk-abh03a:144_4": "ca vippayuttā, ekasmiṃ dhammāyatane dhammadhātuyā ca, rūpanibbānehi vippayuttattā",
  "atk-abh03a:144_5": "kehici vippayuttā nāma. Iminā upāyena sabbattha attho veditabboti.",
  "atk-abh03a:145": "Saṅgahitenasampayuttavippayuttapadavaṇṇanā.",
  "atk-abh03a:146": "12. Dvādasamanayo sampayuttenasaṅgahitāsaṅgahitapadavaṇṇanā",
  "atk-abh03a:147_0": "417. Idāni sampayuttenasaṅgahitāsaṅgahitapadaṃ bhājetuṃ vedanākkhandhenātiādi āraddhaṃ.",
  "atk-abh03a:147_1": "Tattha ye sampayuttenasampayuttapadaniddese vedanākkhandhādayo dhammā uddhaṭā, sabbapucchāsu",
  "atk-abh03a:147_2": "teyeva uddhaṭā. Tattha ye dhammā pucchāya uddhaṭapadena sampayuttā, tesaṃ yehi saṅgaho",
  "atk-abh03a:147_3": "vā asaṅgaho vā hoti, tesaṃ vasena khandhādibhedo veditabbo.",
  "atk-abh03a:148_0": "Tatrāyaṃ nayo – vedanākkhandho hi saññādīhi sampayutto. Te saññādayo tīhi saññādikkhandhehi,",
  "atk-abh03a:148_1": "dvīhi dhammāyatanamanāyatanehi, dhammadhātuyā ceva, sattahi ca viññāṇadhātūhīti aṭṭhahi",
  "atk-abh03a:148_2": "dhātūhi saṅgahitā, sesāhi khandhāyatanadhātūhi asaṅgahitā. Iminā upāyena sabbattha attho veditabboti.",
  "atk-abh03a:149": "Sampayuttenasaṅgahitāsaṅgahitapadavaṇṇanā.",
  "atk-abh03a:150": "13. Terasamanayo asaṅgahitenasampayuttavippayuttapadavaṇṇanā",
  "atk-abh03a:151_0": "448. Idāni asaṅgahitenasampayuttavippayuttapadaṃ bhājetuṃ rūpakkhandhenātiādi āraddhaṃ.",
  "atk-abh03a:151_1": "Tattha ye pañcame asaṅgahitenaasaṅgahitapadaniddese rūpakkhandhena sadisapañhā dhammā,",
  "atk-abh03a:151_2": "ye ca arūpabhavena sadisā, teyeva uddhaṭā. Sesā pana na ruhantīti na uddhaṭā. Vedanākkhandhena",
  "atk-abh03a:151_3": "hi khandhādivasena pana rūpārūpadhammā asaṅgahitā honti. Tesañca sampayogo nāma natthi.",
  "atk-abh03a:151_4": "Tasmā yāni padāni ruhanti, tāneva sadisavissajjanehi saddhiṃ samodhānetvā uddhaṭāni.",
  "atk-abh03a:151_5": "Tattha ye dhammā pucchāya uddhaṭadhammehi khandhādivasena asaṅgahitā, te yehi sampayuttā",
  "atk-abh03a:151_6": "ca vippayuttā ca, tesaṃ vasena khandhādivibhāgo veditabbo.",
  "atk-abh03a:152_0": "Tatrāyaṃ nayo – rūpakkhandhena tāva viññāṇameva tīhi saṅgahehi asaṅgahitaṃ. Taṃ vedanādīhi",
  "atk-abh03a:152_1": "tīhi khandhehi, dhammāyatanadhammadhātūsu ca vedanādīheva sampayuttaṃ. Ekena rūpakkhandhena,",
  "atk-abh03a:152_2": "dasahi rūpāyatanarūpadhātūhi, dhammāyatanadhammadhātūsu ca rūpanibbānadhammehi vippayuttaṃ.",
  "atk-abh03a:152_3": "Taṃ sandhāya te dhammā tīhi khandhehītiādi vuttaṃ. Iminā nayena sabbattha attho veditabboti.",
  "atk-abh03a:153": "Asaṅgahitenasampayuttavippayuttapadavaṇṇanā.",
  "atk-abh03a:154": "14. Cuddasamanayo vippayuttenasaṅgahitāsaṅgahitapadavaṇṇanā",
  "atk-abh03a:155_0": "456. Idāni vippayuttenasaṅgahitāsaṅgahitapadaṃ bhājetuṃ rūpakkhandhenātiādi āraddhaṃ.",
  "atk-abh03a:155_1": "Tattha yesaṃ padānaṃ vippayogo na ruhati, tāni imasmiṃ vāre na gahitāni. Kāni pana",
  "atk-abh03a:155_2": "tānīti? Dhammāyatanādīni. Dhammāyatanassa hi khandhādīsu ekenāpi vippayogo na ruhati.",
  "atk-abh03a:155_3": "Dhammadhātuādīsupi eseva nayo. Tesaṃ idamuddānaṃ –",
  "atk-abh03a:156": "“Dhammāyatanaṃ dhammadhātu, jīvitindriyameva ca;",
  "atk-abh03a:157": "Nāmarūpapadañceva, saḷāyatanameva ca.",
  "atk-abh03a:158": "“Jātiādittayaṃ ekaṃ, padaṃ vīsatime tike;",
  "atk-abh03a:159": "Tikāvasānikaṃ ekaṃ, satta cūḷantare padā.",
  "atk-abh03a:160": "“Daseva gocchake honti, mahantaramhi cuddasa;",
  "atk-abh03a:161": "Cha padāni tato uddhaṃ sabbānipi samāsato;",
  "atk-abh03a:162": "Padāni ca na labbhanti, cattālīsañca satta cā”ti.",
  "atk-abh03a:163_0": "Pariyosāne ca – dhammāyatanaṃ dhammadhātūti gāthāpi imamevatthaṃ dīpetuṃ vuttā. Imāni",
  "atk-abh03a:163_1": "pana ṭhapetvā sesāni sabbānipi labbhanti. Tesu khandhādivibhāgo vuttanayānusāreneva veditabboti.",
  "atk-abh03a:164": "Vippayuttenasaṅgahitāsaṅgahitapadavaṇṇanā.",
  "atk-abh03a:165": "Nigamanakathā",
  "atk-abh03a:166": "Ettāvatā ca –",
  "atk-abh03a:167": "Dhātuppabhedakusalo, yaṃ dhātukathaṃ tathāgato āha;",
  "atk-abh03a:168": "Tassā nayamukhabheda-ppakāsanaṃ niṭṭhitaṃ hoti.",
  "atk-abh03a:169": "Iminā nayamukhabheda-ppakāsanena hi vibhāvinā sakkā;",
  "atk-abh03a:170": "Ñātuṃ sabbepi nayā, saṅkhepakathāva iti vuttā.",
  "atk-abh03a:171": "Ekekassa pana sace, padassa vitthārameva bhāseyyaṃ;",
  "atk-abh03a:172": "Vacanañca ativiya bahuṃ, bhaveyya attho ca aviseso.",
  "atk-abh03a:173": "Iti ūnabhāṇavāradvayāya, yaṃ tantiyā mayā etaṃ;",
  "atk-abh03a:174": "Kurunā pattaṃ puññaṃ, sukhāya taṃ hotu lokassāti.",
  "atk-abh03a:175": "Dhātukathā-aṭṭhakathā niṭṭhitā.",
  "atk-abh03a:176": "Namo tassa bhagavato arahato sammāsambuddhassa",
  "atk-abh03a:177": "Abhidhammapiṭake",
  "atk-abh03a:178": "Puggalapaññatti-aṭṭhakathā",
  "atk-abh03a:179": "Nipuṇatthaṃ pakaraṇaṃ, dhātubhedappakāsano;",
  "atk-abh03a:180": "Satthā dhātukathaṃ nāma, desayitvā surālaye.",
  "atk-abh03a:181": "Anantaraṃ tassa jino, paññattibhedadīpanaṃ;",
  "atk-abh03a:182": "Āha puggalapaññattiṃ, yaṃ loke aggapuggalo.",
  "atk-abh03a:183": "Tassā saṃvaṇṇanokāso, yasmā dāni upāgato;",
  "atk-abh03a:184": "Tasmā naṃ vaṇṇayissāmi, taṃ suṇātha samāhitāti.",
  "atk-abh03a:185": "1. Mātikāvaṇṇanā",
  "atk-abh03a:186_0": "1. Cha paññattiyo – khandhapaññatti…pe… puggalapaññattīti ayaṃ tāva puggalapaññattiyā",
  "atk-abh03a:186_1": "uddeso. Tattha chāti gaṇanaparicchedo. Tena ye dhamme idha paññapetukāmo tesaṃ gaṇanavasena",
  "atk-abh03a:186_2": "saṃkhepato paññattiparicchedaṃ dasseti. Paññattiyoti paricchinnadhammanidassanaṃ.",
  "atk-abh03a:186_3": "Tattha “ācikkhati deseti paññapeti paṭṭhapetī”ti āgataṭṭhāne paññāpanā dassanā pakāsanā",
  "atk-abh03a:186_4": "paññatti nāma. “Supaññattaṃ mañcapīṭha”nti āgataṭṭhāne ṭhapanā nikkhipanā paññatti",
  "atk-abh03a:186_5": "nāma. Idha ubhayampi vaṭṭati. Cha paññattiyoti hi cha paññāpanā, cha dassanā pakāsanātipi;",
  "atk-abh03a:186_6": "cha ṭhapanā nikkhipanātipi idha adhippetameva. Nāmapaññatti hi te te dhamme dassetipi,",
  "atk-abh03a:186_7": "tena tena koṭṭhāsena ṭhapetipi.",
  "atk-abh03a:187_0": "Khandhapaññattītiādi pana saṃkhepato tāsaṃ paññattīnaṃ sarūpadassanaṃ. Tattha khandhānaṃ",
  "atk-abh03a:187_1": "‘khandhā’ti paññāpanā dassanā pakāsanā ṭhapanā nikkhipanā khandhapaññatti nāma. Āyatanānaṃ",
  "atk-abh03a:187_2": "āyatanānīti, dhātūnaṃ dhātuyoti, saccānaṃ saccānīti, indriyānaṃ indriyānīti, puggalānaṃ",
  "atk-abh03a:187_3": "puggalāti paññāpanā dassanā pakāsanā ṭhapanā nikkhipanā puggalapaññatti nāma.",
  "atk-abh03a:188_0": "Pāḷimuttakena pana aṭṭhakathānayena aparāpi cha paññattiyo – vijjamānapaññatti, avijjamānapaññatti,",
  "atk-abh03a:188_1": "vijjamānena avijjamānapaññatti, avijjamānena vijjamānapaññatti, vijjamānena vijjamānapaññatti,",
  "atk-abh03a:188_2": "avijjamānena avijjamānapaññattīti. Tattha kusalākusalasseva saccikaṭṭhaparamatthavasena",
  "atk-abh03a:188_3": "vijjamānassa sato sambhūtassa dhammassa paññāpanā vijjamānapaññatti nāma. Tathā avijjamānassa",
  "atk-abh03a:188_4": "lokaniruttimattasiddhassa itthipurisādikassa paññāpanā avijjamānapaññatti nāma. Sabbākārenapi",
  "atk-abh03a:188_5": "anupalabbhaneyyassa vācāvatthumattasseva pañcamasaccādikassa titthiyānaṃ aṇupakatipurisādikassa",
  "atk-abh03a:188_6": "vā paññāpanāpi avijjamānapaññattiyeva. Sā pana sāsanāvacarā na hotīti idha na gahitā.",
  "atk-abh03a:188_7": "Iti imesaṃ vijjamānāvijjamānānaṃ vikappanavasena sesā veditabbā. ‘Tevijjo’, ‘chaḷabhiñño’tiādīsu",
  "atk-abh03a:188_8": "hi tisso vijjā cha abhiññā ca vijjamānā, puggalo avijjamāno. Tasmā tisso vijjā assāti",
  "atk-abh03a:188_9": "tevijjo, cha abhiññā assāti chaḷabhiññoti evaṃ vijjamānena avijjamānassa paññāpanato",
  "atk-abh03a:188_10": "evarūpā vijjamānena avijjamānapaññatti nāma. ‘Itthirūpaṃ’, ‘purisarūpa’ntiādīsu pana",
  "atk-abh03a:188_11": "itthipurisā avijjamānā, rūpaṃ vijjamānaṃ. Tasmā itthiyā rūpaṃ itthirūpaṃ, purisassa",
  "atk-abh03a:188_12": "rūpaṃ purisarūpanti evaṃ avijjamānena vijjamānassa paññāpanato evarūpā avijjamānena",
  "atk-abh03a:188_13": "vijjamānapaññatti nāma. Cakkhusamphasso, sotasamphassotiādīsu cakkhusotādayopi phassopi",
  "atk-abh03a:188_14": "vijjamānoyeva. Tasmā cakkhumhi samphasso, cakkhuto jāto samphasso, cakkhussa vā phalabhūto",
  "atk-abh03a:188_15": "samphasso cakkhusamphassoti evaṃ vijjamānena vijjamānassa paññāpanato evarūpā vijjamānena",
  "atk-abh03a:188_16": "vijjamānapaññatti nāma. Khattiyaputto, brāhmaṇaputto, seṭṭhiputtotiādīsu khattiyādayopi",
  "atk-abh03a:188_17": "avijjamānā, puttopi. Tasmā khattiyassa putto khattiyaputtoti evaṃ avijjamānena avijjamānassa",
  "atk-abh03a:188_18": "paññāpanato evarūpā avijjamānena avijjamānapaññatti nāma. Tāsu imasmiṃ pakaraṇe purimā",
  "atk-abh03a:188_19": "tissova paññattiyo labbhanti. “Khandhapaññatti…pe… indriyapaññattī”ti imasmiñhi ṭhāne",
  "atk-abh03a:188_20": "vijjamānasseva paññāpitattā vijjamānapaññatti labbhati. “Puggalapaññattī”ti pade",
  "atk-abh03a:188_21": "avijjamānapaññatti. Parato pana ‘tevijjo’, ‘chaḷabhiñño’tiādīsu vijjamānena avijjamānapaññatti labbhatīti.",
  "atk-abh03a:189_0": "Aṭṭhakathāmuttakena pana ācariyanayena aparāpi cha paññattiyo – upādāpaññatti, upanidhāpaññatti,",
  "atk-abh03a:189_1": "samodhānapaññatti, upanikkhittapaññatti, tajjāpaññatti, santatipaññattīti. Tattha",
  "atk-abh03a:189_2": "yo rūpavedanādīhi ekattena vā aññattena vā rūpavedanādayo viya saccikaṭṭhaparamatthena",
  "atk-abh03a:189_3": "anupalabbhasabhāvopi rūpavedanādibhede khandhe upādāya nissāya kāraṇaṃ katvā sammato",
  "atk-abh03a:189_4": "satto. Tāni tāni aṅgāni upādāya ratho gehaṃ muṭṭhi uddhananti ca; te teyeva rūpādayo",
  "atk-abh03a:189_5": "upādāya ghaṭo paṭo; candasūriyaparivattādayo upādāya kālo, disā; taṃ taṃ bhūtanimittañceva",
  "atk-abh03a:189_6": "bhāvanānisaṃsañca upādāya nissāya kāraṇaṃ katvā sammataṃ tena tenākārena upaṭṭhitaṃ",
  "atk-abh03a:189_7": "uggahanimittaṃ paṭibhāganimittanti ayaṃ evarūpā upādāpaññatti nāma. Paññapetabbaṭṭhena",
  "atk-abh03a:189_8": "cesā paññatti nāma, na paññāpanaṭṭhena. Yā pana tassatthassa paññāpanā, ayaṃ avijjamānapaññattiyeva.",
  "atk-abh03a:190_0": "Yā paṭhamadutiyādīni upanidhāya dutiyaṃ tatiyantiādikā, aññamaññañca upanidhāya dīghaṃ",
  "atk-abh03a:190_1": "rassaṃ, dūraṃ, santikantiādikā paññāpanā; ayaṃ upanidhāpaññatti nāma. Apicesā upanidhāpaññatti",
  "atk-abh03a:190_2": "– tadaññāpekkhūpanidhā, hatthagatūpanidhā, sampayuttūpanidhā, samāropitūpanidhā,",
  "atk-abh03a:190_3": "avidūragatūpanidhā, paṭibhāgūpanidhā, tabbahulūpanidhā, tabbisiṭṭhūpanidhātiādinā",
  "atk-abh03a:190_4": "bhedena anekappakārā.",
  "atk-abh03a:191_0": "Tattha dutiyaṃ tatiyantiādikāva tadaññaṃ apekkhitvā vuttatāya tadaññāpekkhūpanidhā",
  "atk-abh03a:191_1": "nāma. Chattapāṇi, satthapāṇītiādikā hatthagataṃ upanidhāya vuttatāya hatthagatūpanidhā",
  "atk-abh03a:191_2": "nāma. Kuṇḍalī, sikharī, kiriṭītiādikā sampayuttaṃ upanidhāya vuttatāya sampayuttūpanidhā",
  "atk-abh03a:191_3": "nāma. Dhaññasakaṭaṃ, sappikumbhotiādikā samāropitaṃ upanidhāya vuttatāya samāropitūpanidhā",
  "atk-abh03a:191_4": "nāma. Indasālaguhā, piyaṅguguhā, serīsakantiādikā avidūragataṃ upanidhāya vuttatāya",
  "atk-abh03a:191_5": "avidūragatūpanidhā nāma. Suvaṇṇavaṇṇo, usabhagāmītiādikā paṭibhāgaṃ upanidhāya vuttatāya",
  "atk-abh03a:191_6": "paṭibhāgūpanidhā nāma. Padumassaro, brāhmaṇagāmotiādikā tabbahulaṃ upanidhāya vuttatāya",
  "atk-abh03a:191_7": "tabbahulūpanidhā nāma. Maṇikaṭakaṃ, vajirakaṭakantiādikā tabbisiṭṭhaṃ upanidhāya",
  "atk-abh03a:191_8": "vuttatāya tabbisiṭṭhūpanidhā nāma.",
  "atk-abh03a:192_0": "Yā pana tesaṃ tesaṃ samodhānamapekkhitvā tidaṇḍaṃ, aṭṭhapadaṃ, dhaññarāsi, puppharāsītiādikā",
  "atk-abh03a:192_1": "paññāpanā, ayaṃ samodhānapaññatti nāma. Yā purimassa purimassa upanikkhipitvā dve,",
  "atk-abh03a:192_2": "tīṇi, cattārītiādikā paññāpanā, ayaṃ upanikkhittapaññatti nāma. Yā taṃ taṃ dhammasabhāvaṃ",
  "atk-abh03a:192_3": "apekkhitvā pathavī, tejo, kakkhaḷatā, uṇhatātiādikā paññāpanā, ayaṃ tajjāpaññatti",
  "atk-abh03a:192_4": "nāma. Yā pana santativicchedābhāvaṃ apekkhitvā āsītiko, nāvutikotiādikā paññāpanā,",
  "atk-abh03a:192_5": "ayaṃ santatipaññatti nāma. Etāsu pana tajjāpaññatti vijjamānapaññattiyeva. Sesā avijjamānapakkhañceva,",
  "atk-abh03a:192_6": "avijjamānena avijjamānapakkhañca bhajanti.",
  "atk-abh03a:193_0": "Aṭṭhakathāmuttakena ācariyanayeneva aparāpi cha paññattiyo – kiccapaññatti, saṇṭhānapaññatti,",
  "atk-abh03a:193_1": "liṅgapaññatti, bhūmipaññatti, paccattapaññatti, asaṅkhatapaññattīti. Tattha bhāṇako,",
  "atk-abh03a:193_2": "dhammakathikotiādikā kiccavasena paññāpanā kiccapaññatti nāma. Kiso, thūlo, parimaṇḍalo,",
  "atk-abh03a:193_3": "caturassotiādikā saṇṭhānavasena paññāpanā saṇṭhānapaññatti nāma. Itthī, purisotiādikā",
  "atk-abh03a:193_4": "liṅgavasena paññāpanā liṅgapaññati nāma. Kāmāvacarā, rūpāvacarā, arūpāvacarā, kosalakā,",
  "atk-abh03a:193_5": "mādhurātiādikā bhūmivasena paññāpanā bhūmipaññatti nāma. Tisso, nāgo, sumanotiādikā",
  "atk-abh03a:193_6": "paccattanāmakaraṇamattavasena paññāpanā paccattapaññatti nāma. Nirodho, nibbānantiādikā",
  "atk-abh03a:193_7": "asaṅkhatadhammassa paññāpanā asaṅkhatapaññatti nāma. Tattha ekaccā bhūmipaññatti",
  "atk-abh03a:193_8": "asaṅkhatapaññatti ca vijjamānapaññattiyeva, kiccapaññatti vijjamānena avijjamānapakkhaṃ",
  "atk-abh03a:193_9": "bhajati. Sesā avijjamānapaññattiyo nāma.",
  "atk-abh03a:194_0": "2. Idāni yāsaṃ paññattīnaṃ uddesavāre saṅkhepato sarūpadassanaṃ kataṃ, saṅkhepatoyeva",
  "atk-abh03a:194_1": "tāva tāsaṃ vatthuṃ vibhajitvā dassanavasena tā dassetuṃ kittāvatātiādimāha. Tattha",
  "atk-abh03a:194_2": "pucchāya tāva evamattho veditabbo – yā ayaṃ khandhānaṃ ‘khandhā’ti paññāpanā, dassanā,",
  "atk-abh03a:194_3": "ṭhapanā, sā kittakena hotīti kathetukamyatāpucchā. Parato kittāvatā āyatanānantiādīsupi",
  "atk-abh03a:194_4": "eseva nayo. Vissajjanepi evamattho veditabbo – yattakena paññāpanena saṅkhepato pañcakkhandhāti",
  "atk-abh03a:194_5": "vā pabhedato “rūpakkhandho…pe… viññāṇakkhandho”ti vā; tatrāpi rūpakkhandho kāmāvacaro,",
  "atk-abh03a:194_6": "sesā catubhūmikāti vā evarūpaṃ paññāpanaṃ hoti; ettakena khandhānaṃ ‘khandhā’ti paññatti hoti.",
  "atk-abh03a:195_0": "3. Tathā yattakena paññāpanena saṅkhepato dvādasāyatanānīti vā, pabhedato “cakkhāyatanaṃ…pe…",
  "atk-abh03a:195_1": "dhammāyatana”nti vā; tatrāpi dasāyatanā kāmāvacarā, dvāyatanā catubhūmikāti vā, evarūpaṃ",
  "atk-abh03a:195_2": "paññāpanaṃ hoti; ettakena āyatanānaṃ āyatanānīti paññatti hoti.",
  "atk-abh03a:196_0": "4. Yattakena paññāpanena saṅkhepato aṭṭhārasa dhātuyoti vā, pabhedato “cakkhudhātu…pe…",
  "atk-abh03a:196_1": "manoviññāṇadhātū”ti vā; tatrāpi soḷasa dhātuyo kāmāvacarā, dve dhātuyo catubhūmikāti",
  "atk-abh03a:196_2": "vā evarūpaṃ paññāpanaṃ hoti; ettakena dhātūnaṃ dhātūti paññatti hoti.",
  "atk-abh03a:197_0": "5. Yattakena paññāpanena saṅkhepato cattāri saccānīti vā, pabhedato “dukkhasaccaṃ…pe…",
  "atk-abh03a:197_1": "nirodhasacca”nti vā; tatrāpi dve saccā lokiyā, dve saccā lokuttarāti vā evarūpaṃ",
  "atk-abh03a:197_2": "paññāpanaṃ hoti; ettakena saccānaṃ ‘saccānī’ti paññatti hoti.",
  "atk-abh03a:198_0": "6. Yattakena paññāpanena saṅkhepato bāvīsatindriyānīti vā, pabhedato “cakkhundriyaṃ…pe…",
  "atk-abh03a:198_1": "aññātāvindriya”nti vā; tatrāpi dasindriyāni kāmāvacarāni, navindriyāni missakāni,",
  "atk-abh03a:198_2": "tīṇi indriyāni lokuttarānīti vā evarūpaṃ paññāpanaṃ hoti; ettakena indriyānaṃ indriyānīti",
  "atk-abh03a:198_3": "paññatti hoti. Ettāvatā saṅkhepato vatthuṃ vibhajitvā dassanavasena pañca paññattiyo dassitā honti.",
  "atk-abh03a:199_0": "7. Idāni vitthārato vatthuṃ vibhajitvā dassanavasena puggalapaññattiṃ dassetuṃ samayavimutto",
  "atk-abh03a:199_1": "asamayavimuttotiādimāha. Sammāsambuddhena hi tile visārayamānena viya, vāke hīrayamānena",
  "atk-abh03a:199_2": "viya ca, heṭṭhā vibhaṅgappakaraṇe imāsaṃ pañcannaṃ paññattīnaṃ vatthubhūtā khandhādayo",
  "atk-abh03a:199_3": "nippadesena kathitāti tena te idha ekadeseneva kathesi. Chaṭṭhā puggalapaññatti heṭṭhā",
  "atk-abh03a:199_4": "akathitāva. Idhāpi uddesavāre ekadeseneva kathitā; tasmā taṃ vitthārato kathetukāmo",
  "atk-abh03a:199_5": "samayavimutto asamayavimuttoti ekakato paṭṭhāya yāva dasakā mātikaṃ ṭhapesīti.",
  "atk-abh03a:200": "Mātikāvaṇṇanā.",
  "atk-abh03a:201": "2. Niddesavaṇṇanā",
  "atk-abh03a:202": "1. Ekakaniddesavaṇṇanā",
  "atk-abh03a:203_0": "1. Idāni yathāṭhapitaṃ mātikaṃ ādito paṭṭhāya vibhajitvā dassetuṃ – katamo ca puggalo",
  "atk-abh03a:203_1": "samayavimuttotiādimāha. Tattha idhāti imasmiṃ sattaloke. Ekacco puggaloti eko puggalo.",
  "atk-abh03a:203_2": "Kālena kālanti ettha bhummavasena attho veditabbo. Ekekasmiṃ kāleti vuttaṃ hoti.",
  "atk-abh03a:203_3": "Samayena samayanti idaṃ purimasseva vevacanaṃ. Aṭṭha vimokkheti rūpāvacarārūpāvacaraaṭṭhasamāpattiyo.",
  "atk-abh03a:203_4": "Tāsañhi paccanīkadhammehi vimuccanato vimokkhoti nāmaṃ. Kāyenāti vimokkhasahajātena",
  "atk-abh03a:203_5": "nāmakāyena. Phusitvā viharatīti paṭilabhitvā iriyati. Katamasmiṃ panesa kāle vimokkhe",
  "atk-abh03a:203_6": "phusitvā viharatīti? Samāpattiṃ samāpajjitukāmassa hi kālo nāma atthi, akālo nāma",
  "atk-abh03a:203_7": "atthi. Tattha pātova sarīrapaṭijagganakālo, vattakaraṇakālo ca samāpajjanassa akālo",
  "atk-abh03a:203_8": "nāma. Sarīraṃ pana paṭijaggitvā vattaṃ katvā vasanaṭṭhānaṃ pavisitvā nisinnassa yāva",
  "atk-abh03a:203_9": "piṇḍāya gamanakālo nāgacchati, etasmiṃ antare samāpajjanassa kālo nāma.",
  "atk-abh03a:204_0": "Piṇḍāya gamanakālaṃ pana sallakkhetvā nikkhantassa cetiyavandanakālo, bhikkhusaṅghaparivutassa",
  "atk-abh03a:204_1": "vitakkamāḷake ṭhānakālo piṇḍāya gamanakālo gāme caraṇakālo; āsanasālāya yāgupānakālo",
  "atk-abh03a:204_2": "vattakaraṇakāloti ayampi samāpajjanassa akālo nāma. Āsanasālāya pana vivitte okāse",
  "atk-abh03a:204_3": "sati yāva bhattakālo nāgacchati, etasmimpi antare samāpajjanassa kālo nāma. Bhattaṃ",
  "atk-abh03a:204_4": "pana bhuñjanakālo, vihāragamanakālo, pattacīvarapaṭisāmanakālo, divāvattakaraṇakālo,",
  "atk-abh03a:204_5": "paripucchādānakāloti ayampi samāpajjanassa akālo nāma. Yo akālo, sveva asamayo. Taṃ",
  "atk-abh03a:204_6": "sabbampi ṭhapetvā avasese kāle kāle, samaye samaye vuttappakāre aṭṭha vimokkhe sahajātanāmakāyena",
  "atk-abh03a:204_7": "paṭilabhitvā viharanto, “idhekacco puggalo…pe… viharatī”ti vuccati.",
  "atk-abh03a:205_0": "Apicesa saphassakehi sahajātanāmadhammehi sahajātadhamme phusatiyeva nāma, upacārena",
  "atk-abh03a:205_1": "appanaṃ phusatiyeva nāma. Purimāya appanāya aparaṃ appanaṃ phusatiyeva. Yena hi saddhiṃ",
  "atk-abh03a:205_2": "ye dhammā sahajātā, tena te paṭiladdhā nāma honti. Phassenāpi phuṭṭhāyeva nāma honti.",
  "atk-abh03a:205_3": "Upacārampi appanāya paṭilābhakāraṇameva, tathā purimā appanā aparaappanāya. Tatrāssa",
  "atk-abh03a:205_4": "evaṃ sahajātehi sahajātānaṃ phusanā veditabbā – paṭhamajjhānañhi vitakkādīhi pañcaṅgikaṃ.",
  "atk-abh03a:205_5": "Tasmiṃ ṭhapetvā tāni aṅgāni sesā atirekapaṇṇāsadhammā cattāro khandhā nāma honti.",
  "atk-abh03a:205_6": "Tena nāmakāyena paṭhamajjhānasamāpattivimokkhaṃ phusitvā paṭilabhitvā viharati. Dutiyaṃ",
  "atk-abh03a:205_7": "jhānaṃ pītisukhacittekaggatāhi tivaṅgikaṃ, tatiyaṃ sukhacittekaggatāhi duvaṅgikaṃ,",
  "atk-abh03a:205_8": "catutthaṃ upekkhācittekaggatāhi duvaṅgikaṃ, tathā ākāsānañcāyatanaṃ…pe… nevasaññānāsaññāyatanañca.",
  "atk-abh03a:205_9": "Tattha ṭhapetvā tāni aṅgāni sesā atirekapaṇṇāsadhammā cattāro khandhā nāma honti.",
  "atk-abh03a:205_10": "Tena nāmakāyena nevasaññānāsaññāyatanasamāpattivimokkhaṃ phusitvā paṭilabhitvā viharati.",
  "atk-abh03a:206_0": "Paññāya cassa disvāti vipassanāpaññāya saṅkhāragataṃ, maggapaññāya catusaccadhamme",
  "atk-abh03a:206_1": "passitvā. Ekacce āsavā parikkhīṇā hontīti upaḍḍhupaḍḍhā paṭhamamaggādivajjhā āsavā",
  "atk-abh03a:206_2": "parikkhīṇā honti. Ayaṃ vuccati puggalo samayavimuttoti ettha aṭṭhasamāpattilābhī",
  "atk-abh03a:206_3": "puthujjano tena nāmakāyena phusitvā viharatīti vattuṃ vaṭṭati. Pāḷiyaṃ pana “ekacce",
  "atk-abh03a:206_4": "āsavā parikkhīṇā”ti vuttaṃ. Puthujjanassa ca khīṇā āsavā nāma natthi, tasmā so na",
  "atk-abh03a:206_5": "gahito. Aṭṭhasamāpattilābhī khīṇāsavopi tena nāmakāyena phusitvā viharatīti vattuṃ",
  "atk-abh03a:206_6": "vaṭṭati. Tassa pana aparikkhīṇāsavā nāma natthi, tasmā sopi na gahito. Samayavimuttoti",
  "atk-abh03a:206_7": "pana tiṇṇaṃ sotāpannasakadāgāmianāgāmīnaṃyevetaṃ nāmanti veditabbaṃ.",
  "atk-abh03a:207_0": "2. Asamayavimuttaniddese – purimasadisaṃ vuttanayeneva veditabbaṃ. Asamayavimuttoti",
  "atk-abh03a:207_1": "panettha sukkhavipassakakhīṇāsavassetaṃ nāmaṃ. Sukkhavipassakā pana sotāpannasakadāgāmianāgāmino",
  "atk-abh03a:207_2": "aṭṭhasamāpattilābhino ca khīṇāsavā puthujjanā ca imasmiṃ duke na labbhanti, dukamuttakapuggalā",
  "atk-abh03a:207_3": "nāma honti. Tasmā satthā attano buddhasubuddhatāya heṭṭhā gahite ca aggahite ca saṅkaḍḍhitvā",
  "atk-abh03a:207_4": "saddhiṃ piṭṭhivaṭṭakehi tantiṃ āropento sabbepi ariyapuggalātiādimāha. Tattha ariye",
  "atk-abh03a:207_5": "vimokkheti kilesehi ārakattā ariyeti saṅkhaṃ gate lokuttaravimokkhe. Idaṃ vuttaṃ",
  "atk-abh03a:207_6": "hoti – bāhirānañhi aṭṭhannaṃ samāpattīnaṃ samāpajjantassa samayopi atthi asamayopi.",
  "atk-abh03a:207_7": "Maggavimokkhena vimuccanassa samayo vā asamayo vā natthi. Yassa saddhā balavatī,",
  "atk-abh03a:207_8": "vipassanā ca āraddhā, tassa gacchantassa tiṭṭhantassa nisīdantassa nipajjantassa",
  "atk-abh03a:207_9": "khādantassa bhuñjantassa maggaphalapaṭivedho nāma na hotīti natthi. Iti maggavimokkhena",
  "atk-abh03a:207_10": "vimuccanassa samayo vā asamayo vā natthīti heṭṭhā gahite ca aggahite ca saṅkaḍḍhitvā",
  "atk-abh03a:207_11": "imaṃ piṭṭhivaṭṭakaṃ tantiṃ āropesi dhammarājā. Samāpattilābhī puthujjano imāyapi",
  "atk-abh03a:207_12": "tantiyā aggahitova. Bhajāpiyamāno pana samāpattivikkhambhitānaṃ kilesānaṃ vasena",
  "atk-abh03a:207_13": "samayavimuttabhāvaṃ bhajeyya.",
  "atk-abh03a:208_0": "3. Kuppadhammākuppadhammaniddesesu – yassa adhigato samāpattidhammo kuppati nassati,",
  "atk-abh03a:208_1": "so kuppadhammo. Rūpasahagatānanti rūpanimittasaṅkhātena rūpena sahagatānaṃ. Tena",
  "atk-abh03a:208_2": "saddhiṃ pavattānaṃ na vinā rūpārammaṇānaṃ catunnaṃ rūpāvacarajjhānānanti attho. Arūpasahagatānanti",
  "atk-abh03a:208_3": "rūpato aññaṃ, na rūpanti arūpaṃ. Arūpena sahagatānaṃ tena saddhiṃ pavattānaṃ na vinā",
  "atk-abh03a:208_4": "arūpārammaṇānaṃ catunnaṃ arūpāvacarajjhānānanti attho. Na nikāmalābhīti pañcahākārehi",
  "atk-abh03a:208_5": "aciṇṇavasitāya icchitākārena aladdhattā na nikāmalābhī. Appaguṇasamāpattikoti attho.",
  "atk-abh03a:208_6": "Na akicchalābhīti kicchalābhī dukkhalābhī. Yo āgamanamhi kilese vikkhambhento upacāraṃ",
  "atk-abh03a:208_7": "pāpento appanaṃ pāpento cittamañjūsaṃ labhanto dukkhena kicchena sasaṅkhārena sappayogena",
  "atk-abh03a:208_8": "kilamanto taṃ sampadaṃ pāpuṇituṃ sakkoti, so na akicchalābhī nāma. Na akasiralābhīti",
  "atk-abh03a:208_9": "avipulalābhī. Samāpattiṃ appetvā addhānaṃ pharituṃ na sakkoti. Ekaṃ dve cittavāre",
  "atk-abh03a:208_10": "vattetvā sahasāva vuṭṭhātīti attho.",
  "atk-abh03a:209_0": "Yatthicchakanti yasmiṃ okāse samāpattiṃ appetvā nisīdituṃ icchati. Yadicchakanti",
  "atk-abh03a:209_1": "kasiṇajjhānaṃ vā ānāpānajjhānaṃ vā brahmavihārajjhānaṃ vā asubhajjhānaṃ vāti yaṃ",
  "atk-abh03a:209_2": "yaṃ samāpattiṃ appetvā nisīdituṃ icchati. Yāvaticchakanti addhānaparicchedena yattakaṃ",
  "atk-abh03a:209_3": "kālaṃ icchati. Idaṃ vuttaṃ hoti – yattha yattha yaṃ yaṃ samāpattiṃ yattakaṃ addhānaṃ",
  "atk-abh03a:209_4": "samāpajjitumpi vuṭṭhātumpi icchati, tattha tattha taṃ taṃ samāpattiṃ tattakaṃ addhānaṃ",
  "atk-abh03a:209_5": "samāpajjitumpi vuṭṭhātumpi na sakkoti. Candaṃ vā sūriyaṃ vā ulloketvā ‘imasmiṃ cande",
  "atk-abh03a:209_6": "vā sūriye vā ettakaṃ ṭhānaṃ gate vuṭṭhahissāmī’ti paricchinditvā jhānaṃ samāpanno",
  "atk-abh03a:209_7": "yathāparicchedena vuṭṭhātuṃ na sakkoti, antarāva vuṭṭhāti; samāpattiyā appaguṇatāyāti.",
  "atk-abh03a:210_0": "Pamādamāgammāti pamādaṃ paṭicca. Ayaṃ vuccatīti ayaṃ evaṃvidho puggalo kuppadhammoti",
  "atk-abh03a:210_1": "vuccati. Idaṃ pana aṭṭhasamāpattilābhino puthujjanassa sotāpannassa sakadāgāminoti",
  "atk-abh03a:210_2": "tiṇṇaṃ puggalānaṃ nāmaṃ. Etesañhi samādhipāribandhakā vipassanāpāribandhakā ca dhammā",
  "atk-abh03a:210_3": "na suvikkhambhitā, na suvikkhālitā, tena tesaṃ samāpatti nassati parihāyati. Sā ca",
  "atk-abh03a:210_4": "kho neva sīlabhedena, nāpattivītikkamena. Na garukamokkhadhammo panesa appamattakenapi",
  "atk-abh03a:210_5": "kiccakaraṇīyena vā vattabhedamattakena vā nassati.",
  "atk-abh03a:211_0": "Tatridaṃ vatthu – eko kira thero samāpattiṃ vaḷañjeti. Tasmiṃ piṇḍāya gāmaṃ paviṭṭhe",
  "atk-abh03a:211_1": "dārakā pariveṇe kīḷitvā pakkamiṃsu. Thero āgantvā ‘pariveṇaṃ sammajjitabba’nti cintetvā",
  "atk-abh03a:211_2": "asammajjitvā vihāraṃ pavisitvā ‘samāpattiṃ appessāmī’ti nisīdi. So appetuṃ asakkonto,",
  "atk-abh03a:211_3": "‘kiṃ nu kho āvaraṇa’nti sīlaṃ āvajjanto appamattakampi vītikkamaṃ adisvā ‘vattabhedo",
  "atk-abh03a:211_4": "nu kho atthī’ti olokento pariveṇassa asammaṭṭhabhāvaṃ ñatvā sammajjitvā pavisitvā",
  "atk-abh03a:211_5": "nisīdanto samāpattiṃ appentova nisīdi.",
  "atk-abh03a:212_0": "4. Akuppadhammaniddeso vuttapaṭipakkhavaseneva veditabbo. Akuppadhammoti idaṃ pana",
  "atk-abh03a:212_1": "aṭṭhasamāpattilābhino anāgāmissa ceva khīṇāsavassa cāti dvinnaṃ puggalānaṃ nāmaṃ.",
  "atk-abh03a:212_2": "Tesañhi samādhipāribandhakā vipassanāpāribandhakā ca dhammā suvikkhambhitā suvikkhālitā;",
  "atk-abh03a:212_3": "tena tesaṃ bhassasaṅgaṇikārāmādikiccena vā aññena vā yena kenaci attano anurūpena",
  "atk-abh03a:212_4": "pamādena vītināmentānampi samāpatti na kuppati, na nassati. Sukkhavipassakā pana",
  "atk-abh03a:212_5": "sotāpannasakadāgāmianāgāmikhīṇāsavā imasmiṃ duke na labbhanti; dukamuttakapuggalā",
  "atk-abh03a:212_6": "nāma honti. Tasmā satthā attano buddhasubuddhatāya heṭṭhā gahite ca aggahite ca saṅkaḍḍhitvā",
  "atk-abh03a:212_7": "imasmimpi duke saddhiṃ piṭṭhivaṭṭakehi tantiṃ āropento sabbepi ariyapuggalātiādimāha.",
  "atk-abh03a:212_8": "Aṭṭhannañhi samāpattīnaṃ kuppanaṃ nassanaṃ bhaveyya, lokuttaradhammassa pana sakiṃ",
  "atk-abh03a:212_9": "paṭividdhassa kuppanaṃ nassanaṃ nāma natthi, taṃ sandhāyetaṃ vuttaṃ.",
  "atk-abh03a:213_0": "5. Parihānadhammāparihānadhammaniddesāpi kuppadhammākuppadhammaniddesavaseneva veditabbā.",
  "atk-abh03a:213_1": "Kevalañhi idha puggalassa pamādaṃ paṭicca dhammānaṃ parihānampi aparihānampi gahitanti",
  "atk-abh03a:213_2": "idaṃ pariyāyadesanāmattameva nānaṃ. Sesaṃ sabbattha tādisameva.",
  "atk-abh03a:214_0": "7. Cetanābhabbaniddese – cetanābhabboti cetanāya aparihāniṃ āpajjituṃ bhabbo. Sace",
  "atk-abh03a:214_1": "anusañcetetīti, sace samāpajjati. Samāpattiñhi samāpajjanto anusañceteti nāma. So",
  "atk-abh03a:214_2": "na parihāyati, itaro parihāyati.",
  "atk-abh03a:215_0": "8. Anurakkhaṇābhabbaniddese – anurakkhaṇābhabboti anurakkhaṇāya aparihāniṃ āpajjituṃ",
  "atk-abh03a:215_1": "bhabbo. Sace anurakkhatīti sace anupakāradhamme pahāya upakāradhamme sevanto samāpajjati.",
  "atk-abh03a:215_2": "Evañhi paṭipajjanto anurakkhati nāma. So na parihāyati, itaro parihāyati.",
  "atk-abh03a:216_0": "Ime dvepi samāpattiṃ ṭhapetuṃ thāvaraṃ kātuṃ paṭibalā. Cetanābhabbato pana anurakkhaṇābhabbova",
  "atk-abh03a:216_1": "balavataro. Cetanābhabbo hi upakārānupakāre dhamme na jānāti. Ajānanto upakāradhamme",
  "atk-abh03a:216_2": "nudati nīharati, anupakāradhamme sevati. So te sevanto samāpattito parihāyati. Anurakkhaṇābhabbo",
  "atk-abh03a:216_3": "upakārānupakāre dhamme jānāti. Jānanto anupakāradhamme nudati nīharati, upakāradhamme",
  "atk-abh03a:216_4": "sevati. So te sevanto samāpattito na parihāyati.",
  "atk-abh03a:217_0": "Yathā hi dve khettapālā eko paṇḍurogena sarogo akkhamo sītādīnaṃ, eko arogo sītādīnaṃ",
  "atk-abh03a:217_1": "saho. Sarogo heṭṭhākuṭiṃ na otarati, rattārakkhaṃ divārakkhaṃ vijahati. Tassa divā",
  "atk-abh03a:217_2": "sukamorādayo khettaṃ otaritvā sālisīsaṃ khādanti, rattiṃ migasūkarādayo pavisitvā",
  "atk-abh03a:217_3": "khalaṃ tacchi taṃ viya chetvā gacchanti. So attano pamattakāraṇā puna bījamattampi",
  "atk-abh03a:217_4": "na labhati. Itaro rattārakkhaṃ divārakkhaṃ na vijahati. So attano appamattakāraṇā",
  "atk-abh03a:217_5": "ekakarīsato cattāripi aṭṭhapi sakaṭāni labhati.",
  "atk-abh03a:218_0": "Tattha sarogakhettapālo viya cetanābhabbo, arogo viya anurakkhaṇābhabbo daṭṭhabbo.",
  "atk-abh03a:218_1": "Sarogassa attano pamādena puna bījamattassapi alabhanaṃ viya cetanābhabbassa upakārānupakāre",
  "atk-abh03a:218_2": "dhamme ajānitvā upakāre pahāya anupakāre sevantassa samāpattiyā parihānaṃ. Itarassa",
  "atk-abh03a:218_3": "attano appamādena ekakarīsamattato catuaṭṭhasakaṭauddharaṇaṃ viya anurakkhaṇābhabbassa",
  "atk-abh03a:218_4": "upakārānupakāre dhamme jānitvā anupakāre pahāya upakāre sevantassa samāpattiyā aparihānaṃ",
  "atk-abh03a:218_5": "veditabbaṃ. Evaṃ cetanābhabbato anurakkhaṇābhabbova samāpattiṃ thāvaraṃ kātuṃ balavataroti veditabbo.",
  "atk-abh03a:219_0": "9. Puthujjananiddese – tīṇi saṃyojanānīti diṭṭhisaṃyojanasīlabbataparāmāsasaṃyojanavicikicchāsaṃyojanāni.",
  "atk-abh03a:219_1": "Etāni hi phalakkhaṇe pahīnāni nāma honti. Ayaṃ pana phalakkhaṇepi na hotīti dasseti.",
  "atk-abh03a:219_2": "Tesaṃ dhammānanti tesaṃ saṃyojanadhammānaṃ. Maggakkhaṇasmiñhi tesaṃ pahānāya paṭipanno",
  "atk-abh03a:219_3": "nāma hoti. Ayaṃ pana maggakkhaṇepi na hoti. Ettāvatā vissaṭṭhakammaṭṭhāno thūlabālaputhujjanova",
  "atk-abh03a:219_4": "idha kathitoti veditabbo.",
  "atk-abh03a:220_0": "10. Gotrabhuniddese – yesaṃ dhammānanti yesaṃ gotrabhuñāṇena saddhiṃ uppannānaṃ paropaṇṇāsakusaladhammānaṃ.",
  "atk-abh03a:220_1": "Ariyadhammassāti lokuttaramaggassa. Avakkanti hotīti okkanti nibbatti pātubhāvo hoti.",
  "atk-abh03a:220_2": "Ayaṃ vuccatīti ayaṃ nibbānārammaṇena ñāṇena sabbaṃ puthujjanasaṅkhaṃ puthujjanagottaṃ",
  "atk-abh03a:220_3": "puthujjanamaṇḍalaṃ puthujjanapaññattiṃ atikkamitvā ariyasaṅkhaṃ ariyagottaṃ ariyamaṇḍalaṃ",
  "atk-abh03a:220_4": "ariyapaññattiṃ okkamanato gotrabhūpuggalo nāma vuccati.",
  "atk-abh03a:221_0": "11. Bhayūparataniddese – bhayena uparatoti bhayūparato. Sattapi sekkhā puthujjanā",
  "atk-abh03a:221_1": "ca bhāyitvā pāpato oramanti pāpaṃ na karonti. Tattha puthujjanā duggatibhayaṃ, vaṭṭabhayaṃ,",
  "atk-abh03a:221_2": "kilesabhayaṃ, upavādabhayanti cattāri bhayāni bhāyanti. Tesu bhāyitabbaṭṭhena duggatiyeva",
  "atk-abh03a:221_3": "bhayaṃ duggatibhayaṃ. Sesesupi eseva nayo. Tattha puthujjano ‘sace tvaṃ pāpaṃ karissasi,",
  "atk-abh03a:221_4": "cattāro apāyā mukhaṃ vivaritvā ṭhitacchātaajagarasadisā, tesu dukkhaṃ anubhavanto",
  "atk-abh03a:221_5": "kathaṃ bhavissasī’ti duggatibhayaṃ bhāyitvā pāpaṃ na karoti. Anamataggasaṃsāravaṭṭaṃyeva",
  "atk-abh03a:221_6": "pana vaṭṭabhayaṃ nāma. Sabbampi akusalaṃ kilesabhayaṃ nāma. Garahā pana upavādabhayaṃ",
  "atk-abh03a:221_7": "nāma. Tānipi bhāyitvā puthujjano pāpaṃ na karoti. Sotāpannasakadāgāmianāgāmino pana",
  "atk-abh03a:221_8": "tayo sekkhā duggatiṃ atītattā sesāni tīṇi bhayāni bhāyitvā pāpaṃ na karonti. Maggaṭṭhakasekkhā",
  "atk-abh03a:221_9": "āgamanavasena vā asamucchinnabhayattā vā bhayūparatā nāma honti. Khīṇāsavo imesu",
  "atk-abh03a:221_10": "catūsu bhayesu ekampi na bhāyati. So hi sabbaso samucchinnabhayo; tasmā abhayūparatoti",
  "atk-abh03a:221_11": "vuccati. Kiṃ pana so upavādampi na bhāyatīti? Na bhāyati. Upavādaṃ pana rakkhatīti",
  "atk-abh03a:221_12": "vattuṃ vaṭṭati. Doṇuppalavāpigāme khīṇāsavatthero viya.",
  "atk-abh03a:222_0": "12. Abhabbāgamananiddese – sammattaniyāmāgamanassa abhabboti abhabbāgamano. Kammāvaraṇenāti",
  "atk-abh03a:222_1": "pañcavidhena ānantariyakammena. Kilesāvaraṇenāti niyatamicchādiṭṭhiyā. Vipākāvaraṇenāti",
  "atk-abh03a:222_2": "ahetukaduhetukapaṭisandhiyā. Assaddhāti buddhadhammasaṅghesu saddhārahitā. Acchandikāti",
  "atk-abh03a:222_3": "kattukamyatākusalacchandarahitā. Te ṭhapetvā jambudīpaṃ itaradīpattayavāsino veditabbā.",
  "atk-abh03a:222_4": "Tesu hi manussā acchandikabhāvaṃ paviṭṭhā nāma. Duppaññāti bhavaṅgapaññārahitā. Abhabbāti",
  "atk-abh03a:222_5": "appaṭiladdhamaggaphalūpanissayā. Niyāmanti magganiyāmaṃ, sammattaniyāmaṃ. Okkamitunti",
  "atk-abh03a:222_6": "etaṃ kusalesu dhammesu sammattasaṅkhātaṃ niyāmaṃ okkamituṃ pavisituṃ tattha patiṭṭhātuṃ abhabbā.",
  "atk-abh03a:223_0": "13. Bhabbāgamananiddeso vuttapaṭipakkhanayena veditabbo. Evamimasmiṃ duke ye ca puggalā",
  "atk-abh03a:223_1": "pañcānantariyakā, ye ca niyatamicchādiṭṭhikā, yehi ca ahetukaduhetukapaṭisandhi gahitā,",
  "atk-abh03a:223_2": "ye ca buddhādīnaṃ na saddahanti, yesañca kattukamyatāchando natthi, ye ca aparipuṇṇabhavaṅgapaññā,",
  "atk-abh03a:223_3": "yesañca maggaphalānaṃ upanissayo natthi, te sabbepi sammattaniyāmaṃ okkamituṃ abhabbā,",
  "atk-abh03a:223_4": "viparītā bhabbāti vuttā.",
  "atk-abh03a:224_0": "14. Niyatāniyataniddese – ānantarikāti āntarikakammasamaṅgino. Micchādiṭṭhikāti niyatamicchādiṭṭhisamaṅgino.",
  "atk-abh03a:224_1": "Sabbepi hete nirayassa atthāya niyatattā niyatā nāma. Aṭṭha pana ariyapuggalā sammābhāvāya",
  "atk-abh03a:224_2": "uparūparimaggaphalatthāya ceva anupādāparinibbānatthāya ca niyatattā niyatā nāma.",
  "atk-abh03a:224_3": "Avasesapuggalā pana anibaddhagatikā. Yathā ākāse khittadaṇḍo pathaviyaṃ patanto ‘aggena",
  "atk-abh03a:224_4": "vā majjhena vā mūlena vā patissatī’ti na ñāyati; evameva ‘asukagatiyā nāma nibbattissantī’ti",
  "atk-abh03a:224_5": "niyamābhāvā aniyatā nāmāti veditabbā. Yā pana uttarakurukānaṃ niyatagatikatā vuttā,",
  "atk-abh03a:224_6": "na sā niyatadhammavasena. Micchattasammattaniyatadhammāyeva hi niyatā nāma. Tesañca",
  "atk-abh03a:224_7": "vasenāyaṃ puggalaniyamo kathitoti.",
  "atk-abh03a:225_0": "15. Paṭipannakaniddese – maggasamaṅginoti maggaṭṭhakapuggalā. Te hi phalatthāya paṭipannattā",
  "atk-abh03a:225_1": "paṭipannakā nāma. Phalasamaṅginoti phalapaṭilābhasamaṅgitāya phalasamaṅgino. Phalapaṭilābhato",
  "atk-abh03a:225_2": "paṭṭhāya hi te phalasamāpattiṃ asamāpannāpi phale ṭhitāyeva nāma.",
  "atk-abh03a:226_0": "16. Samasīsīniddese – apubbaṃ acarimanti apure apacchā, ekappahārenevāti attho. Pariyādānanti",
  "atk-abh03a:226_1": "parikkhayo. Ayaṃ vuccatīti ayaṃ puggalo samasīsī nāma vuccati. So panesa tividho",
  "atk-abh03a:226_2": "hoti – iriyāpathasamasīsī, rogasamasīsī, jīvitasamasīsīti. Tattha yo caṅkamantova",
  "atk-abh03a:226_3": "vipassanaṃ paṭṭhapetvā arahattaṃ patvā caṅkamantova parinibbāti padumatthero viya;",
  "atk-abh03a:226_4": "ṭhitakova vipassanaṃ paṭṭhapetvā arahattaṃ patvā ṭhitakova parinibbāti koṭapabbatavihāravāsītissatthero",
  "atk-abh03a:226_5": "viya; nisinnova vipassanaṃ paṭṭhapetvā arahattaṃ patvā nisinnova parinibbāti, nipannova",
  "atk-abh03a:226_6": "vipassanaṃ paṭṭhapetvā arahattaṃ patvā nipannova parinibbāti – ayaṃ iriyāpathasamasīsī nāma.",
  "atk-abh03a:227": "Yo pana ekaṃ rogaṃ patvā antorogeyeva vipassanaṃ paṭṭhapetvā arahattaṃ patvā teneva rogena parinibbāti – ayaṃ rogasamasīsī nāma.",
  "atk-abh03a:228_0": "Kataro jīvitasamasīsī nāma? “Sīsanti terasa sīsāni – palibodhasīsañca taṇhā, vinibandhanasīsañca",
  "atk-abh03a:228_1": "māno, parāmāsasīsañca diṭṭhi, vikkhepasīsañca uddhaccaṃ, saṃkilesasīsañca avijjā,",
  "atk-abh03a:228_2": "adhimokkhasīsañca saddhā, paggahasīsañca vīriyaṃ, upaṭṭhānasīsañca sati, avikkhepasīsañca",
  "atk-abh03a:228_3": "samādhi, dassanasīsañca paññā, pavattasīsañca jīvitindriyaṃ, gocarasīsañca vimokkho,",
  "atk-abh03a:228_4": "saṅkhārasīsañca nirodho”ti. Tattha kilesasīsaṃ avijjaṃ arahattamaggo pariyādiyati.",
  "atk-abh03a:228_5": "Pavattasīsaṃ jīvitindriyaṃ cuticittaṃ pariyādiyati. Avijjāpariyādāyakaṃ cittaṃ jīvitindriyaṃ",
  "atk-abh03a:228_6": "pariyādātuṃ na sakkoti. Jīvitindriyapariyādāyakaṃ cittaṃ avijjaṃ pariyādātuṃ na sakkoti.",
  "atk-abh03a:228_7": "Avijjāpariyādāyakaṃ cittaṃ aññaṃ, jīvitindriyapariyādāyakaṃ cittaṃ aññaṃ. Yassa cetaṃ",
  "atk-abh03a:228_8": "sīsadvayaṃ samaṃ pariyādānaṃ gacchati, so jīvitasamasīsī nāma.",
  "atk-abh03a:229_0": "Kathamidaṃ samaṃ hotīti? Vārasamatāya. Yasmiñhi vāre maggavuṭṭhānaṃ hoti – sotāpattimagge",
  "atk-abh03a:229_1": "pañca paccavekkhaṇāni, sakadāgāmimagge pañca, anāgāmimagge pañca, arahattamagge cattārīti",
  "atk-abh03a:229_2": "ekūnavīsatiyā paccavekkhaṇañāṇe patiṭṭhāya bhavaṅgaṃ otaritvā parinibbāyati. Imāya",
  "atk-abh03a:229_3": "vārasamatāya idaṃ ubhayasīsapariyādānaṃ samaṃ hoti nāma. Tenāyaṃ puggalo jīvitasamasīsīti",
  "atk-abh03a:229_4": "vuccati. Ayameva ca idha adhippeto.",
  "atk-abh03a:230_0": "17. Ṭhitakappīniddese – ṭhito kappoti ṭhitakappo, ṭhitakappo assa atthīti ṭhitakappī.",
  "atk-abh03a:230_1": "Kappaṃ ṭhapetuṃ samatthoti attho. Uḍḍayhanavelā assāti jhāyanakālo bhaveyya. Neva",
  "atk-abh03a:230_2": "tāvāti yāva esa maggasamaṅgī puggalo sotāpattiphalaṃ na sacchikaroti, neva tāva kappo",
  "atk-abh03a:230_3": "jhāyeyya. Jhāyamānopi ajjhāyitvāva tiṭṭheyya. Kappavināso hi nāma mahāvikāro mahāpayogo",
  "atk-abh03a:230_4": "koṭisatasahassacakkavāḷassa jhāyanavasena mahālokavināso. Ayampi evaṃ mahāvināso",
  "atk-abh03a:230_5": "tiṭṭheyya vāti vadati. Sāsane pana dharamāne ayaṃ kappavināso nāma natthi. Kappavināse",
  "atk-abh03a:230_6": "sāsanaṃ natthi. Gatakoṭike hi kāle kappavināso nāma hoti. Evaṃ santepi satthā antarāyābhāvaṃ",
  "atk-abh03a:230_7": "dīpetuṃ idaṃ kāraṇaṃ āhari – “idampi bhaveyya, maggasamaṅgino pana phalassa antarāyo",
  "atk-abh03a:230_8": "na sakkā kātu”nti. Ayaṃ pana puggalo kappaṃ ṭhapento kittakaṃ kālaṃ ṭhapeyyāti? Yasmiṃ",
  "atk-abh03a:230_9": "vāre maggavuṭṭhānaṃ hoti, atha bhavaṅgaṃ āvaṭṭentaṃ manodvārāvajjanaṃ uppajjati.",
  "atk-abh03a:230_10": "Tato tīṇi anulomāni, ekaṃ gotrabhucittaṃ, ekaṃ maggacittaṃ, dve phalacittāni, pañca",
  "atk-abh03a:230_11": "paccavekkhaṇañāṇānīti ettakaṃ kālaṃ ṭhapeyya. Imaṃ panatthaṃ bāhirāya āgantukūpamāyapi",
  "atk-abh03a:230_12": "evaṃ dīpayiṃsu. Sace hi sotāpattimaggasamaṅgissa matthakūpari yojanikaṃ ekagghanaselaṃ",
  "atk-abh03a:230_13": "tivaṭṭāya rajjuyā bandhitvā olambeyya, ekasmiṃ vaṭṭe chinne dvīhi olambeyya, dvīsu",
  "atk-abh03a:230_14": "chinnesu ekena olambeyyeva, tasmimpi chinne abbhakūṭaṃ viya ākāse tiṭṭheyya, na tveva",
  "atk-abh03a:230_15": "tassa puggalassa maggānantaraphalassa antarāyaṃ kareyyāti. Ayaṃ pana dīpanā parittā,",
  "atk-abh03a:230_16": "purimāva mahantā. Na kevalaṃ pana sotāpattimaggaṭṭhova kappaṃ ṭhapeti, itare maggasamaṅginopi",
  "atk-abh03a:230_17": "ṭhapentiyeva. Tena bhagavā heṭṭhā gahitañca aggahitañca sabbaṃ saṅkaḍḍhitvā saddhiṃ",
  "atk-abh03a:230_18": "piṭṭhivaṭṭakapuggalehi imaṃ tantiṃ āropesi – “sabbepi maggasamaṅgino puggalā ṭhitakappino”ti.",
  "atk-abh03a:231": "18. Ariyaniddese – kilesehi ārakattā ariyā. Sadevakena lokena araṇīyattā ariyā. Ariyaṭṭho nāma parisuddhaṭṭhoti parisuddhattāpi ariyā. Sesā aparisuddhatāya anariyā.",
  "atk-abh03a:232_0": "19. Sekkhaniddese – maggasamaṅgino maggakkhaṇe, phalasamaṅgino ca phalakkhaṇe, adhisīlasikkhādikā",
  "atk-abh03a:232_1": "tissopi sikkhā sikkhantiyevāti sekkhā. Arahatā pana arahattaphalakkhaṇe tisso sikkhā",
  "atk-abh03a:232_2": "sikkhitā. Puna tassa sikkhanakiccaṃ natthīti asekkhā. Iti satta ariyā sikkhantīti",
  "atk-abh03a:232_3": "sekkhā. Khīṇāsavā aññassa santike sīlādīnaṃ sikkhitattā sikkhitaasekkhā nāma. Buddhapaccekabuddhā",
  "atk-abh03a:232_4": "sayambhūtatāya asikkhitaasekkhā nāma. Sesapuggalā neva sikkhanti na sikkhitāti nevasekkhānāsekkhā.",
  "atk-abh03a:233_0": "20. Tevijjaniddese – paṭhamaṃ pubbenivāsadibbacakkhuñāṇāni nibbattetvā pacchā arahattaṃ",
  "atk-abh03a:233_1": "pattopi, paṭhamaṃ arahattaṃ patvā pacchā pubbenivāsadibbacakkhuñāṇanibbattakopi tevijjoyeva",
  "atk-abh03a:233_2": "nāma. Suttantakathā pana pariyāyadesanā abhidhammakathā nippariyāyadesanāti imasmiṃ",
  "atk-abh03a:233_3": "ṭhāne āgamanīyameva dhuraṃ. Tasmā paṭhamaṃ dve vijjā nibbattetvā pacchā arahattaṃ",
  "atk-abh03a:233_4": "pattova idha adhippeto. Chaḷabhiññepi eseva nayo.",
  "atk-abh03a:234_0": "22. Sammāsambuddhaniddese – pubbe ananussutesūti pacchimabhave saccappaṭivedhato",
  "atk-abh03a:234_1": "pubbe aññassa kassaci santike assutapubbesu. Tato purimapurimesu pana bhavesu sabbaññubodhisattā",
  "atk-abh03a:234_2": "buddhasāsane pabbajitvā tīṇi piṭakāni uggahetvā gatapaccāgatavattaṃ āruyha kammaṭṭhānaṃ",
  "atk-abh03a:234_3": "anulomaṃ gotrabhuṃ āhacca ṭhapenti. Tasmā pacchimabhavasmiṃyeva anācariyakabhāvaṃ",
  "atk-abh03a:234_4": "sandhāyetaṃ vuttaṃ. Tadā hi tathāgato pūritapāramittā aññassa santike sāmaṃ ananussutesu",
  "atk-abh03a:234_5": "saṅkhatāsaṅkhatadhammesu “idaṃ dukkhaṃ…pe… ayaṃ dukkhanirodhagāminī paṭipadā”ti attapaccakkhena",
  "atk-abh03a:234_6": "ñāṇena cattāri saccāni abhisambujjhati.",
  "atk-abh03a:235_0": "Tattha cāti tasmiñca catusaccasambodhisaṅkhāte arahattamagge. Sabbaññutaṃ pāpuṇāti",
  "atk-abh03a:235_1": "balesu ca vasībhāvanti sabbaññutaññāṇañceva balesu ca ciṇṇavasībhāvaṃ pāpuṇāti. Buddhānañhi",
  "atk-abh03a:235_2": "sabbaññutaññāṇassa ceva dasabalañāṇassa ca adhigamanato paṭṭhāya aññaṃ kātabbaṃ nāma",
  "atk-abh03a:235_3": "natthi. Yathā pana ubhatosujātassa khattiyakumārassa abhisekappattito paṭṭhāya ‘idaṃ",
  "atk-abh03a:235_4": "nāma issariyaṃ anāgata’nti na vattabbaṃ, sabbaṃ āgatameva hoti. Evameva buddhānaṃ",
  "atk-abh03a:235_5": "arahattamaggassa āgamanato paṭṭhāya ‘ayaṃ nāma guṇo na āgato, na paṭividdho, na paccakkho’ti",
  "atk-abh03a:235_6": "na vattabbo, sabbepi sabbaññuguṇā āgatā paṭividdhā paccakkhakatāva honti. Ayaṃ vuccatīti",
  "atk-abh03a:235_7": "ayaṃ evaṃ pāramīpūraṇasiddhānubhāvena ariyamaggena paṭividdhasabbaññuguṇo puggalo",
  "atk-abh03a:235_8": "sammāsambuddhoti vuccati.",
  "atk-abh03a:236_0": "23. Paccekabuddhaniddesepi – pubbe ananussutesūti pade pubbe vuttanayeneva attho",
  "atk-abh03a:236_1": "veditabbo. Paccekabuddhopi hi pacchimabhave anācariyako attukkaṃsikañāṇeneva paṭividdhasacco",
  "atk-abh03a:236_2": "sabbaññutaññāṇañceva balesu ca ciṇṇavasībhāvaṃ na pāpuṇāti.",
  "atk-abh03a:237_0": "24. Ubhatobhāgavimuttaniddese – aṭṭha vimokkhe kāyena phusitvā viharatīti aṭṭha samāpattiyo",
  "atk-abh03a:237_1": "sahajātanāmakāyena paṭilabhitvā viharati. Paññāya cassa disvāti vipassanāpaññāya",
  "atk-abh03a:237_2": "saṅkhāragataṃ, maggapaññāya cattāri saccāni passitvā cattāropi āsavā khīṇā honti.",
  "atk-abh03a:237_3": "Ayaṃ vuccatīti ayaṃ evarūpo puggalo ubhatobhāgavimutto nāmāti vuccati. Ayañhi dvīhi",
  "atk-abh03a:237_4": "bhāgehi dve vāre vimuttoti ubhatobhāgavimutto. Tatrāyaṃ theravādo – tipiṭakacūḷanāgatthero",
  "atk-abh03a:237_5": "tāva āha – “samāpattiyā vikkhambhanavimokkhena, maggena samucchedavimokkhena vimuttoti",
  "atk-abh03a:237_6": "ubhatobhāgehi dve vāre vimutto”ti. Tipiṭakamahādhammarakkhitatthero “nāmanissitako eso”ti vatvā –",
  "atk-abh03a:238": "“Accī yathā vātavegena khittā, (upasīvāti bhagavā;)",
  "atk-abh03a:239": "Atthaṃ paleti na upeti saṅkhaṃ;",
  "atk-abh03a:240": "Evaṃ munī nāmakāyā vimutto,",
  "atk-abh03a:241": "Atthaṃ paleti na upeti saṅkha”nti. ;",
  "atk-abh03a:242_0": "Vatvā suttaṃ āharitvā “nāmakāyato ca rūpakāyato ca suvimuttattā ubhatobhāgavimutto”ti",
  "atk-abh03a:242_1": "āha. Tipiṭakacūḷābhayatthero panāha – “samāpattiyā vikkhambhanavimokkhena ekavāraṃ",
  "atk-abh03a:242_2": "vimutto maggena samucchedavimokkhena ekavāraṃ vimuttoti ubhatobhāgavimutto”ti. Ime",
  "atk-abh03a:242_3": "pana tayopi therā paṇḍitā, ‘tiṇṇampi vāde kāraṇaṃ dissatī’ti tiṇṇampi vādaṃ tantiṃ katvā ṭhapayiṃsu.",
  "atk-abh03a:243_0": "Saṅkhepato pana arūpasamāpattiyā rūpakāyato vimutto, maggena nāmakāyato vimuttoti",
  "atk-abh03a:243_1": "ubhohi bhāgehi vimuttattā ubhatobhāgavimutto. So catunnaṃ arūpasamāpattīnaṃ ekekato",
  "atk-abh03a:243_2": "vuṭṭhāya saṅkhāre sammasitvā arahattaṃ pattānaṃ catunnaṃ, nirodhā vuṭṭhāya arahattaṃ",
  "atk-abh03a:243_3": "pattassa anāgāmino ca vasena pañcavidho hoti. Tattha purimā cattāro samāpattisīsaṃ",
  "atk-abh03a:243_4": "nirodhaṃ na samāpajjantīti pariyāyena ubhatobhāgavimuttā nāma. Aṭṭhasamāpattilābhī",
  "atk-abh03a:243_5": "anāgāmī taṃ samāpajjitvā tato vuṭṭhāya vipassanaṃ vaḍḍhetvā arahattaṃ pattoti nippariyāyena",
  "atk-abh03a:243_6": "ubhatobhāgavimuttaseṭṭho nāma. Nanu ca arūpāvacarajjhānampi upekkhācittekaggatāhi",
  "atk-abh03a:243_7": "duvaṅgikaṃ rūpāvacaracatutthajjhānampi, tasmā tampi padaṭṭhānaṃ katvā arahattaṃ pattena",
  "atk-abh03a:243_8": "ubhatobhāgavimuttena bhavitabbanti? Na bhavitabbaṃ. Kasmā? Rūpakāyato avimuttattā.",
  "atk-abh03a:243_9": "Tañhi kilesakāyatova vimuttaṃ, na rūpakāyato; tasmā tato vuṭṭhāya arahattaṃ patto",
  "atk-abh03a:243_10": "ubhatobhāgavimutto nāma na hoti. Arūpāvacaraṃ pana nāmakāyato ca vimuttaṃ rūpakāyato",
  "atk-abh03a:243_11": "cāti tadeva pādakaṃ katvā arahattaṃ patto ubhatobhāgavimutto hotīti veditabbo.",
  "atk-abh03a:244_0": "25. Paññāvimuttaniddese – paññāya vimuttoti paññāvimutto. So sukkhavipassako catūhi",
  "atk-abh03a:244_1": "jhānehi vuṭṭhāya arahattaṃ pattā cattāro cāti pañcavidho hoti. Etesu hi ekopi aṭṭhavimokkhalābhī",
  "atk-abh03a:244_2": "na hoti. Teneva na heva kho aṭṭha vimokkhetiādimāha. Arūpāvacarajjhānesu pana ekasmiṃ",
  "atk-abh03a:244_3": "sati ubhatobhāgavimuttoyeva nāma hotīti.",
  "atk-abh03a:245_0": "26. Kāyasakkhiniddese – ekacce āsavāti heṭṭhimamaggattayavajjhā. Ayaṃ vuccatīti ayaṃ",
  "atk-abh03a:245_1": "evarūpo puggalo kāyasakkhīti vuccati. So hi phuṭṭhantaṃ sacchikarotīti kāyasakkhī.",
  "atk-abh03a:245_2": "Jhānaphassaṃ paṭhamaṃ phusati, pacchā nirodhaṃ nibbānaṃ sacchikarotītipi kāyasakkhī.",
  "atk-abh03a:245_3": "So sotāpattiphalaṭṭhaṃ ādiṃ katvā yāva arahattamaggaṭṭhā chabbidho hoti.",
  "atk-abh03a:246_0": "27. Diṭṭhippattaniddese – idaṃ dukkhanti idaṃ dukkhaṃ, ettakaṃ dukkhaṃ, na ito uddhaṃ",
  "atk-abh03a:246_1": "dukkhaṃ. Dukkhasamudayādīsupi eseva nayo. Yathābhūtaṃ pajānātīti ṭhapetvā taṇhaṃ",
  "atk-abh03a:246_2": "pañcupādānakkhandhe ‘dukkhasacca’nti yāthāvasarasato pajānāti. Taṇhā pana dukkhaṃ",
  "atk-abh03a:246_3": "janeti nibbatteti, pabhāveti, tato taṃ dukkhaṃ samudeti; tasmā naṃ ayaṃ ‘dukkhasamudayo’ti",
  "atk-abh03a:246_4": "yathābhūtaṃ pajānāti. Yasmā pana idaṃ dukkhañca samudayo ca nibbānaṃ patvā nirujjhanti",
  "atk-abh03a:246_5": "vūpasammanti appavattiṃ gacchanti; tasmā naṃ ‘ayaṃ dukkhanirodho’ti yathābhūtaṃ pajānāti.",
  "atk-abh03a:246_6": "Ariyo pana aṭṭhaṅgiko maggo, taṃ dukkhanirodhaṃ gacchati; tena taṃ ‘ayaṃ dukkhanirodhagāminī",
  "atk-abh03a:246_7": "paṭipadā’ti yathābhūtaṃ pajānāti. Ettāvatā nānākkhaṇe saccavavatthānaṃ dassitaṃ.",
  "atk-abh03a:246_8": "Idāni ekakkhaṇe dassetuṃ tathāgatappaveditātiādimāha. Tattha tathāgatappaveditāti",
  "atk-abh03a:246_9": "mahābodhimaṇḍe nisīdatvā tathāgatena paṭividdhā viditā pākaṭīkatā. Dhammāti catusaccadhammā.",
  "atk-abh03a:246_10": "Vodiṭṭhā hontīti sudiṭṭhā honti. Vocaritāti sucaritā. Tesu anena paññā suṭṭhu carāpitā",
  "atk-abh03a:246_11": "hotīti attho. Ayaṃ vuccatīti ayaṃ evarūpo puggalo diṭṭhippattoti vuccati. Ayañhi",
  "atk-abh03a:246_12": "diṭṭhantaṃ patto. “Dukkhā saṅkhārā, sukho nirodho”ti ñāṇaṃ hoti. Diṭṭhaṃ viditaṃ",
  "atk-abh03a:246_13": "sacchikataṃ passitaṃ paññāyāti diṭṭhappatto. Ayampi kāyasakkhī viya chabbidhova hoti.",
  "atk-abh03a:247_0": "28. Saddhāvimuttaniddese – no ca kho yathā diṭṭhippattassāti yathā diṭṭhippattassa",
  "atk-abh03a:247_1": "āsavā parikkhīṇā, na evaṃ saddhāvimuttassāti attho. Kiṃ pana nesaṃ kilesappahāne",
  "atk-abh03a:247_2": "nānattaṃ atthīti? Natthi. Atha kasmā saddhāvimutto diṭṭhippattaṃ na pāpuṇātīti? Āgamanīyanānattena.",
  "atk-abh03a:247_3": "Diṭṭhippato hi āgamanamhi kilese vikkhambhento appadukkhena appakasirena akilamantova",
  "atk-abh03a:247_4": "vikkhambhetuṃ sakkoti. Saddhāvimutto pana dukkhena kasirena kilamanto hutvā vikkhambhetuṃ",
  "atk-abh03a:247_5": "sakkoti, tasmā diṭṭhippattaṃ na pāpuṇāti. Apica nesaṃ paññāyapi nānattaṃ atthiyeva.",
  "atk-abh03a:247_6": "Diṭṭhippattassa hi upari tiṇṇaṃ maggānaṃ vipassanāñāṇaṃ tikkhaṃ sūraṃ pasannaṃ hutvā",
  "atk-abh03a:247_7": "vahati. Saddhāvimuttassa vipassanāñāṇaṃ no tikkhaṃ sūraṃ pasannaṃ hutvā vahati, tasmāpi",
  "atk-abh03a:247_8": "so diṭṭhippattaṃ na pāpuṇāti.",
  "atk-abh03a:248_0": "Yathā hi dvīsu taruṇesu sippaṃ dassentesu ekassa hatthe tikhiṇo asi, ekassa kuṇṭho.",
  "atk-abh03a:248_1": "Tikhiṇena asinā kadalī chijjamānā saddaṃ na karoti. Kuṇṭhena asinā chijjamānā ‘kaṭakaṭā’ti",
  "atk-abh03a:248_2": "saddaṃ karoti. Tattha tikhiṇena asinā saddaṃ akarontiyā eva kadaliyā chedanaṃ viya",
  "atk-abh03a:248_3": "diṭṭhippattassa tiṇṇaṃ maggānaṃ vipassanāñāṇassa tikhiṇasūravippasannabhāvo. Kuṇṭhena",
  "atk-abh03a:248_4": "asinā saddaṃ karontiyāpi kadaliyā chedanaṃ viya saddhāvimuttassa tiṇṇaṃ maggānaṃ",
  "atk-abh03a:248_5": "vipassanāñāṇassa atikhiṇaasūraappasannabhāvo veditabbo. Imaṃ pana nayaṃ ‘no’ti paṭikkhipitvā,",
  "atk-abh03a:248_6": "āgamanīyanānatteneva saddhāvimutto diṭṭhippattaṃ na pāpuṇātīti sanniṭṭhānaṃ kataṃ.",
  "atk-abh03a:249_0": "Āgamaṭṭhakathāsu pana vuttaṃ – “etesu hi saddhāvimuttassa pubbabhāgamaggakkhaṇe saddahantassa",
  "atk-abh03a:249_1": "viya okappentassa viya adhimuccantassa viya ca kilesakkhayo hoti. Diṭṭhippattassa",
  "atk-abh03a:249_2": "pubbabhāgamaggakkhaṇe kilesacchedakañāṇaṃ adandhaṃ tikhiṇaṃ sūraṃ hutvā vahati. Tasmā",
  "atk-abh03a:249_3": "yathā nāma atikhiṇena asinā kadaliṃ chindantassa chinnaṭṭhānaṃ na maṭṭhaṃ hoti, asi",
  "atk-abh03a:249_4": "na sīghaṃ vahati, saddo suyyati, balavataro vāyāmo kātabbo hoti; evarūpā saddhāvimuttassa",
  "atk-abh03a:249_5": "pubbabhāgamaggabhāvanā. Yathā pana sunisiteneva asinā kadaliṃ chindantassa chinnaṭṭhānaṃ",
  "atk-abh03a:249_6": "maṭṭhaṃ hoti, asi sīghaṃ vahati, saddo na suyyati, balavavāyāmakiccaṃ na hoti; evarūpā",
  "atk-abh03a:249_7": "diṭṭhippattassa pubbabhāgamaggabhāvanā veditabbā”ti. Ayaṃ vuccatīti ayaṃ evarūpo",
  "atk-abh03a:249_8": "puggalo saddhāvimuttoti vuccati. Ayañhi saddahanto vimuttoti saddhāvimutto. Ayampi",
  "atk-abh03a:249_9": "kāyasakkhī viya chabbidhova hoti.",
  "atk-abh03a:250_0": "29. Dhammānusārīniddese – paṭipannassāti iminā sotāpattimaggaṭṭho dassito. Adhimattanti",
  "atk-abh03a:250_1": "balavaṃ. Paññaṃ vāhetīti paññāvāhī. Paññā imaṃ puggalaṃ vahatīti paññāvāhītipi vuttaṃ",
  "atk-abh03a:250_2": "hoti. Paññāpubbaṅgamanti paññaṃ purecārikaṃ katvā. Ayaṃ vuccatīti ayaṃ evarūpo puggalo",
  "atk-abh03a:250_3": "dhammānusārīti vuccati. So hi paññāsaṅkhātena dhammena sarati anussaratīti dhammānusārī.",
  "atk-abh03a:250_4": "Sotāpattimaggaṭṭhassevetaṃ nāmaṃ. Phale pana patte diṭṭhippatto nāma hoti.",
  "atk-abh03a:251_0": "30. Saddhānusārīniddesepi – saddhaṃ vāhetīti saddhāvāhī. Saddhā imaṃ puggalaṃ vahatīti",
  "atk-abh03a:251_1": "saddhāvāhītipi vuttameva. Saddhāpubbaṅgamanti saddhaṃ purecārikaṃ katvā. Ayaṃ vuccatīti",
  "atk-abh03a:251_2": "ayaṃ evarūpo puggalo saddhānusārīti vuccati. So hi saddhāya sarati. Anussaratīti",
  "atk-abh03a:251_3": "saddhānusārī. Sotāpattimaggaṭṭhassevetaṃ nāmaṃ. Phale pana patte saddhāvimutto nāma",
  "atk-abh03a:251_4": "hoti. Lokuttaradhammañhi nibbattentānaṃ dve dhurāni nāma, dve abhinivesā nāma, dve",
  "atk-abh03a:251_5": "sīsāni nāma. Tattha saddhādhuraṃ paññādhuranti – dve dhurāni nāma. Eko pana bhikkhu",
  "atk-abh03a:251_6": "samathābhinivesena abhinivisati, eko vipassanābhinivesenāti – ime dve abhinivesā",
  "atk-abh03a:251_7": "nāma. Eko ca matthakaṃ pāpuṇanto ubhatobhāgavimutto hoti, eko paññāvimuttoti – imāni",
  "atk-abh03a:251_8": "dve sīsāni nāma. Ye keci hi lokuttaradhammaṃ nibbattenti, sabbe te ime dve dhamme",
  "atk-abh03a:251_9": "dhuraṃ katvā imesu dvīsu ṭhānesu abhinivisitvā imehi dvīhi ṭhānehi vimuccanti. Tesu",
  "atk-abh03a:251_10": "yo bhikkhu aṭṭhasamāpattilābhī paññaṃ dhuraṃ katvā samathavasena abhiniviṭṭho aññataraṃ",
  "atk-abh03a:251_11": "arūpasamāpattiṃ padaṭṭhānaṃ katvā vipassanaṃ paṭṭhapetvā arahattaṃ pāpuṇāti, so sotāpattimaggakkhaṇe",
  "atk-abh03a:251_12": "dhammānusārī nāma. Parato pana chasu ṭhānesu kāyasakkhī nāma. Arahattaphale patte",
  "atk-abh03a:251_13": "ubhatobhāgavimutto nāma.",
  "atk-abh03a:252_0": "Aparo paññameva dhuraṃ katvā vipassanāvasena abhiniviṭṭho suddhasaṅkhāre vā rūpāvacarajjhānesu",
  "atk-abh03a:252_1": "vā aññataraṃ sammasitvā arahattaṃ pāpuṇāti, ayampi sotāpattimaggakkhaṇeyeva dhammānusārī",
  "atk-abh03a:252_2": "nāma. Parato pana chasu ṭhānesu diṭṭhippatto nāma. Arahatte patte paññāvimutto nāma.",
  "atk-abh03a:252_3": "Idha dve nāmāni apubbāni, tāni purimehi saddhiṃ pañca honti. Aparo aṭṭhasamāpattilābhī",
  "atk-abh03a:252_4": "saddhaṃ dhuraṃ katvā samādhivasena abhiniviṭṭho aññataraṃ arūpasamāpattiṃ padaṭṭhānaṃ",
  "atk-abh03a:252_5": "katvā vipassanaṃ paṭṭhapetvā arahattaṃ pāpuṇāti – ayaṃ sotāpattimaggakkhaṇe saddhānusārī",
  "atk-abh03a:252_6": "nāma. Parato chasu ṭhānesu kāyasakkhīyeva nāma. Arahatte patte ubhatobhāgavimuttoyeva",
  "atk-abh03a:252_7": "nāma. Idha ekameva nāmaṃ apubbaṃ. Tena saddhiṃ purimāni pañca cha honti. Aparo saddhameva",
  "atk-abh03a:252_8": "dhuraṃ katvā vipassanāvasena abhiniviṭṭho suddhasaṅkhāre vā rūpāvacarajjhānesu vā",
  "atk-abh03a:252_9": "aññataraṃ sammasitvā arahattaṃ pāpuṇāti. Ayampi sotāpattimaggakkhaṇe saddhānusārī",
  "atk-abh03a:252_10": "nāma. Parato chasu ṭhānesu saddhāvimutto nāma. Arahatte patte paññāvimutto nāma.",
  "atk-abh03a:252_11": "Idhāpi ekameva nāmaṃ apubbaṃ. Tena saddhiṃ purimāni cha satta honti. Ime satta puggalā",
  "atk-abh03a:252_12": "loke aggadakkhiṇeyyā nāmāti.",
  "atk-abh03a:253_0": "31. Sattakkhattuparamaniddese – sattakkhattunti sattavāre. Sattakkhattuparamā bhavūpapatti",
  "atk-abh03a:253_1": "attabhāvaggahaṇaṃ assa, tato paraṃ aṭṭhamaṃ bhavaṃ nādiyatīti sattakkhattuparamo.",
  "atk-abh03a:253_2": "Sotāpanno hotīti ettha sototi ariyamaggo, tena samannāgato sotāpanno nāma. Yathāha –",
  "atk-abh03a:254_0": "“Soto sototi hidaṃ, sāriputta, vuccati. Katamo nu kho, sāriputta, sototi? Ayameva",
  "atk-abh03a:254_1": "hi, bhante, ariyo aṭṭhaṅgiko maggo soto, seyyathidaṃ – sammādiṭṭhi…pe… sammāsamādhīti.",
  "atk-abh03a:254_2": "Sotāpanno sotāpannoti, hidaṃ, sāriputta, vuccati. Katamo nu kho, sāriputta, sotāpannoti?",
  "atk-abh03a:254_3": "Yo hi, bhante, iminā ariyena aṭṭhaṅgikena maggena samannāgato ayaṃ vuccati sotāpanno,",
  "atk-abh03a:254_4": "svāyaṃ āyasmā evaṃnāmo evaṃgotto iti vā”ti.",
  "atk-abh03a:255": "Evaṃ maggakkhaṇepi sotāpanno nāma hoti. Idha pana maggena phalassa nāmaṃ dinnanti phalakkhaṇe sotāpanno adhippeto.",
  "atk-abh03a:256_0": "Avinipātadhammoti vinipātasaṅkhātaṃ apāyaṃ upapattivasena anāgamanasabhāvo. Niyatoti",
  "atk-abh03a:256_1": "magganiyāmena niyato. Sambodhiparāyaṇoti bujjhanakabhāvaparāyaṇo. So hi paṭiladdhamaggena",
  "atk-abh03a:256_2": "bujjhatīti sambodhiparāyaṇo. Upari tīhi maggehi avassaṃ bujjhissatīti sambodhiparāyaṇo.",
  "atk-abh03a:256_3": "Deve ca manusse cāti devalokañca manussalokañca. Sandhāvitvā saṃsaritvāti paṭisandhivasena",
  "atk-abh03a:256_4": "aparāparaṃ gantvā. Dukkhassantaṃ karotīti vaṭṭadukkhassa pariyantaṃ parivaṭumaṃ karoti.",
  "atk-abh03a:256_5": "Ayaṃ vuccatīti ayaṃ evarūpo puggalo sattakkhattuparamo nāma vuccati. Ayaṃ pana kālena",
  "atk-abh03a:256_6": "devalokassa kālena manussalokassa vasena missakabhavena kathitoti veditabbo.",
  "atk-abh03a:257_0": "32. Kolaṃkolaniddese – kulato kulaṃ gacchatīti kolaṃkolo. Sotāpattiphalasacchikiriyato",
  "atk-abh03a:257_1": "hi paṭṭhāya nīce kule upapatti nāma natthi, mahābhogakulesuyeva nibbattatīti attho.",
  "atk-abh03a:257_2": "Dve vā tīṇi vā kulānīti devamanussavasena dve vā tayo vā bhave. Iti ayampi missakabhaveneva",
  "atk-abh03a:257_3": "kathito. Desanāmattameva cetaṃ – ‘dve vā tīṇi vā’ti. Yāva chaṭṭhabhavā saṃsarantopi",
  "atk-abh03a:257_4": "pana kolaṃkolova hoti.",
  "atk-abh03a:258_0": "33. Ekabījiniddese – khandhabījaṃ nāma kathitaṃ. Yassa hi sotāpannassa ekaṃyeva khandhabījaṃ",
  "atk-abh03a:258_1": "atthi, ekaṃ attabhāvaggahaṇaṃ, so ekabījī nāma. Mānusakaṃ bhavanti idaṃ panettha",
  "atk-abh03a:258_2": "desanāmattameva. Devabhavaṃ nibbattetītipi pana vattuṃ vaṭṭatiyeva. Bhagavatā gahitanāmavaseneva",
  "atk-abh03a:258_3": "cetāni etesaṃ nāmāni. Ettakaṃ ṭhānaṃ gato sattakkhattuparamo nāma hoti, ettakaṃ kolaṃkolo,",
  "atk-abh03a:258_4": "ettakaṃ ekabījīti bhagavatā etesaṃ nāmaṃ gahitaṃ. Niyamato pana ayaṃ sattakkhattuparamo,",
  "atk-abh03a:258_5": "ayaṃ kolaṃkolo, ayaṃ ekabījīti natthi.",
  "atk-abh03a:259_0": "Ko pana tesaṃ etaṃ pabhedaṃ niyametīti? Keci tāva therā ‘pubbahetu niyametī’ti vadanti,",
  "atk-abh03a:259_1": "keci ‘paṭhamamaggo’, keci ‘upari tayo maggā’, keci ‘tiṇṇaṃ maggānaṃ vipassanā’ti.",
  "atk-abh03a:259_2": "Tattha ‘pubbahetu niyametī’ti vāde ‘paṭhamamaggassa upanissayo kato nāma hoti, upari",
  "atk-abh03a:259_3": "tayo maggā nirupanissayā uppannā’ti vacanaṃ āpajjati. ‘Paṭhamamaggo niyametī’ti vāde",
  "atk-abh03a:259_4": "upari tiṇṇaṃ maggānaṃ niratthakatā āpajjati. ‘Upari tayo maggā niyamentī’ti vāde",
  "atk-abh03a:259_5": "‘aṭṭhamamagge anuppanneyeva upari tayo maggā uppannā’ti āpajjati. ‘Tiṇṇaṃ maggānaṃ",
  "atk-abh03a:259_6": "vipassanā niyametī’ti vādo pana yujjati. Sace hi upari tiṇṇaṃ maggānaṃ vipassanā",
  "atk-abh03a:259_7": "balavatī hoti, ekabījī nāma hoti; tato mandatarāya kolaṃkolo; tato mandatarāya sattakkhattuparamoti.",
  "atk-abh03a:260_0": "Ekacco hi sotāpanno vaṭṭajjhāsayo hoti, vaṭṭābhirato, punappunaṃ vaṭṭasmiṃyeva vicarati",
  "atk-abh03a:260_1": "sandissati. Anāthapiṇḍiko seṭṭhi, visākhā upāsikā, cūḷarathamahārathā devaputtā,",
  "atk-abh03a:260_2": "anekavaṇṇo devaputto, sakko devarājā, nāgadatto devaputtoti ime hi ettakā janā vaṭṭajjhāsayā",
  "atk-abh03a:260_3": "vaṭṭābhiratā ādito paṭṭhāya cha devaloke sodhetvā akaniṭṭhe ṭhatvā parinibbāyissanti,",
  "atk-abh03a:260_4": "ime idha na gahitā. Na kevalañcime; yopi manussesuyeva sattakkhattuṃ saṃsaritvā arahattaṃ",
  "atk-abh03a:260_5": "pāpuṇāti, yopi devaloke nibbatto devesuyeva sattakkhattuṃ aparāparaṃ saṃsaritvā arahattaṃ",
  "atk-abh03a:260_6": "pāpuṇāti, imepi idha na gahitā. Missakabhavavaseneva panettha sattakkhattuparamakolaṃkolā",
  "atk-abh03a:260_7": "mānusakabhavanibbattakoyeva ca ekabījī gahitoti veditabbo. Tattha ekeko dukkhāpaṭipadādivasena",
  "atk-abh03a:260_8": "catubbidhabhāvaṃ āpajjati. Saddhādhureneva cattāro sattakkhattuparamā, cattāro kolaṃkolā,",
  "atk-abh03a:260_9": "cattāro ekabījinoti dvādasa honti. Sace paññāya sakkā nibbattetuṃ, ‘ahaṃ lokuttaraṃ",
  "atk-abh03a:260_10": "dhammaṃ nibbattessāmī’ti evaṃ paññaṃ dhuraṃ katvā sattakkhattuparamādibhāvaṃ pattāpi",
  "atk-abh03a:260_11": "paṭipadāvasena dvādasevāti ime catuvīsati sotāpannā ihaṭṭhakanijjhānikavaseneva imasmiṃ",
  "atk-abh03a:260_12": "ṭhāne kathitāti veditabbā.",
  "atk-abh03a:261_0": "34. Sakadāgāminiddese – paṭisandhivasena sakiṃ āgacchatīti sakadāgāmī. Sakidevāti",
  "atk-abh03a:261_1": "ekavāraṃyeva. Imaṃ lokaṃ āgantvāti iminā pañcasu sakadāgāmīsu cattāro vajjetvā ekova",
  "atk-abh03a:261_2": "gahito. Ekacco hi idha sakadāgāmiphalaṃ patvā idheva parinibbāyati, ekacco idha patvā",
  "atk-abh03a:261_3": "devaloke parinibbāyati, ekacco devaloke patvā tattheva parinibbāyati, ekacco devaloke",
  "atk-abh03a:261_4": "patvā idhūpapajjitvā parinibbāyati – ime cattāropi idha na gahitā. Yo pana idha patvā",
  "atk-abh03a:261_5": "devaloke yāvatāyukaṃ vasitvā puna idhūpapajjitvā parinibbāyati – ayaṃ ekova idha",
  "atk-abh03a:261_6": "gahitoti veditabbo. Sesamettha yaṃ vattabbaṃ siyā taṃ sabbaṃ heṭṭhā dhammasaṅgahaṭṭhakathāyaṃ",
  "atk-abh03a:261_7": "lokuttarakusalaniddese vuttameva. Imassa pana sakadāgāmino ekabījinā saddhiṃ kiṃ",
  "atk-abh03a:261_8": "nānākaraṇanti? Ekabījissa ekāva paṭisandhi, sakadāgāmissa dve paṭisandhiyo – idaṃ",
  "atk-abh03a:261_9": "nesaṃ nānākaraṇanti.",
  "atk-abh03a:262_0": "35. Anāgāminiddese – orambhāgiyānaṃ saṃyojanānanti oraṃ vuccati kāmadhātu. Yassa",
  "atk-abh03a:262_1": "imāni pañca bandhanāni appahīnāni honti, so bhavagge nibbattopi gilitabaḷiso maccho",
  "atk-abh03a:262_2": "viya dīghasuttakena pāde baddhakāko viya tehi bandhanehi ākaḍḍhiyamāno kāmadhātuyaṃyeva",
  "atk-abh03a:262_3": "pavattatīti pañca bandhanāni orambhāgiyānīti vuccanti. Heṭṭhābhāgiyāni heṭṭhākoṭṭhāsikānīti",
  "atk-abh03a:262_4": "attho. Parikkhayāti tesaṃ bandhanānaṃ parikkhayena. Opapātikoti upapātayoniko. Imināssa",
  "atk-abh03a:262_5": "gabbhaseyyā paṭikkhittā. Tattha parinibbāyīti tattha suddhāvāsaloke parinibbāyitā.",
  "atk-abh03a:262_6": "Anāvattidhammo tasmā lokāti paṭisandhiggahaṇavasena tasmā lokā idha anāvattanasabhāvo.",
  "atk-abh03a:262_7": "Buddhadassanatheradassanadhammassavanānaṃ panatthāyassa āgamanaṃ anivāritaṃ. Ayaṃ",
  "atk-abh03a:262_8": "vuccatīti ayaṃ evaṃvidho puggalo paṭisandhivasena puna anāgamanato anāgāmī nāma vuccati.",
  "atk-abh03a:263_0": "36. Antarāparinibbāyiniddese – upapannaṃ vā samanantarāti upapannasamanantarā vā",
  "atk-abh03a:263_1": "hutvā. Appattaṃ vā vemajjhaṃ āyuppamāṇanti āyuppamāṇaṃ vemajjhaṃ appattaṃ vā hutvā",
  "atk-abh03a:263_2": "ariyamaggaṃ sañjanetīti attho. Vāsaddavikappato pana vemajjhaṃ pattantipi attho veditabbo.",
  "atk-abh03a:263_3": "Evaṃ tayo antarāparinibbāyino siddhā honti. Upariṭṭhimānaṃ saṃyojanānanti upari pañcannaṃ",
  "atk-abh03a:263_4": "uddhambhāgiyasaṃyojanānaṃ aṭṭhannaṃ vā kilesānaṃ. Pahānāyāti etesaṃ pajahanatthāya",
  "atk-abh03a:263_5": "maggaṃ sañjaneti. Ayaṃ vuccatīti ayaṃ evarūpo puggalo āyuvemajjhassa antarāyeva parinibbāyanato",
  "atk-abh03a:263_6": "antarāparinibbāyīti vuccati.",
  "atk-abh03a:264_0": "37. Upahaccaparinibbāyiniddese – atikkamitvā vemajjhaṃ āyuppamāṇanti āyuppamāṇaṃ",
  "atk-abh03a:264_1": "vemajjhaṃ atikkamitvā. Upahacca vā kālakiriyanti upagantvā kālakiriyaṃ. Āyukkhayassa",
  "atk-abh03a:264_2": "āsanne ṭhatvāti attho. Ayaṃ vuccatīti ayaṃ evarūpo puggalo avihesu tāva kappasahassappamāṇassa",
  "atk-abh03a:264_3": "āyuno pañcakappasatasaṅkhātaṃ vemajjhaṃ atikkamitvā chaṭṭhe vā kappasate sattamaṭṭhamanavamānaṃ",
  "atk-abh03a:264_4": "vā aññatarasmiṃ dasameyeva vā kappasate ṭhatvā arahattaṃ patvā kilesaparinibbānena",
  "atk-abh03a:264_5": "parinibbāyanato upahaccaparinibbāyīti vuccati.",
  "atk-abh03a:265_0": "38. Asaṅkhārasasaṅkhāraparinibbāyiniddesesu – asaṅkhārena appadukkhena adhimattapayogaṃ",
  "atk-abh03a:265_1": "akatvāva kilesaparinibbānena parinibbānadhammoti asaṅkhāraparinibbāyī. Sasaṅkhārena",
  "atk-abh03a:265_2": "dukkhena kasirena adhimattapayogaṃ katvāva kilesaparinibbānena parinibbāyanadhammoti",
  "atk-abh03a:265_3": "sasaṅkhāraparinibbāyī.",
  "atk-abh03a:266_0": "40. Uddhaṃsotaniddese – uddhaṃ vāhibhāvena uddhamassa taṇhāsotaṃ vaṭṭasotaṃ vāti",
  "atk-abh03a:266_1": "uddhaṃsoto. Uddhaṃ vā gantvā paṭilabhitabbato uddhamassa maggasotanti uddhaṃsoto.",
  "atk-abh03a:266_2": "Akaniṭṭhaṃ gacchatīti akaniṭṭhagāmī. Avihā cuto atappaṃ gacchatītiādīsu avihe kappasahassaṃ",
  "atk-abh03a:266_3": "vasanto arahattaṃ pattuṃ asakkuṇitvā atappaṃ gacchati. Tatrāpi dve kappasahassāni",
  "atk-abh03a:266_4": "vasanto arahattaṃ pattuṃ asakkuṇitvā sudassaṃ gacchati. Tatrāpi cattāri kappasahassāni",
  "atk-abh03a:266_5": "vasanto arahattaṃ pattuṃ asakkuṇitvā sudassiṃ gacchati. Tatrāpi aṭṭha kappasahassāni",
  "atk-abh03a:266_6": "vasanto arahattaṃ pattuṃ asakkuṇitvā akaniṭṭhaṃ gacchati. Tattha vasanto ariyamaggaṃ sañjanetīti attho.",
  "atk-abh03a:267_0": "Imesaṃ pana anāgāmīnaṃ pabhedajānanatthaṃ uddhaṃsoto akaniṭṭhagāmīcatukkaṃ veditabbaṃ.",
  "atk-abh03a:267_1": "Tattha yo avihato paṭṭhāya cattāro devaloke sodhetvā akaniṭṭhaṃ gantvā parinibbāyati",
  "atk-abh03a:267_2": "ayaṃ uddhaṃsoto akaniṭṭhagāmī nāma. Yo pana heṭṭhā tayo devaloke sodhetvā sudassīdevaloke",
  "atk-abh03a:267_3": "ṭhatvā parinibbāyati – ayaṃ uddhaṃsoto, na akaniṭṭhagāmī nāma. Yo pana ito akaniṭṭhameva",
  "atk-abh03a:267_4": "gantvā parinibbāyati, ayaṃ na uddhaṃsoto, akaniṭṭhagāmī nāma. Yo pana heṭṭhā catūsu",
  "atk-abh03a:267_5": "devalokesu tattha tattheva parinibbāyati, ayaṃ na uddhaṃsoto, na akaniṭṭhagāmī nāmāti.",
  "atk-abh03a:267_6": "Evamete aṭṭhacattālīsa anāgāmino honti.",
  "atk-abh03a:268_0": "Kathaṃ? Avihe tāva tayo antarāparinibbāyino, eko upahaccaparinibbāyī, eko uddhaṃsoto",
  "atk-abh03a:268_1": "te asaṅkhāraparinibbāyino pañca, sasaṅkhāraparinibbāyino pañcāti dasa honti. Tathā",
  "atk-abh03a:268_2": "atappāsudassāsudassīsūti cattāro dasakā cattālīsaṃ. Akaniṭṭhe pana uddhaṃsoto natthi.",
  "atk-abh03a:268_3": "Tayo pana antarāparinibbāyino, eko upahaccaparinibbāyī. Te asaṅkhāraparinibbāyino",
  "atk-abh03a:268_4": "cattāro, sasaṅkhāraparinibbāyino cattāroti aṭṭha. Evaṃ aṭṭhacattālīsaṃ honti.",
  "atk-abh03a:269_0": "Te sabbepi papaṭikopamāya dīpitā – divasaṃ santattānampi hi ārakaṇṭakavipphalikanakhacchedanānaṃ",
  "atk-abh03a:269_1": "ayomukhe haññamāne papaṭikā uppajjitvāva nibbāyati – evarūpo paṭhamo antarāparinibbāyī",
  "atk-abh03a:269_2": "veditabbo. Kasmā? Uppannasamanantarāva kilesaparinibbānena parinibbāyanato. Tato",
  "atk-abh03a:269_3": "mahantatare ayomukhe haññamāne papaṭikā ākāsaṃ ullaṅghitvā nibbāyati – evarūpo dutiyo",
  "atk-abh03a:269_4": "antarāparinibbāyī daṭṭhabbo. Kasmā? Vemajjhaṃ appatvā parinibbāyanato. Tato mahantatare",
  "atk-abh03a:269_5": "ayomukhe haññamāne papaṭikā ākāsaṃ ullaṅghitvā nivattamānā pathaviyaṃ anupahaccatalā",
  "atk-abh03a:269_6": "hutvā parinibbāyati – evarūpo tatiyo antarāparinibbāyī daṭṭhabbo. Kasmā? Vemajjhaṃ",
  "atk-abh03a:269_7": "patvā anupahacca parinibbāyanato. Tato mahantatare ayomukhe haññamāne papaṭikā ākāsaṃ",
  "atk-abh03a:269_8": "ullaṅghitvā pathaviyaṃ patitvā upahaccatalā hutvā nibbāyati – evarūpo upahaccaparinibbāyī",
  "atk-abh03a:269_9": "veditabbo. Kasmā? Kālakiriyaṃ upagantvā āyugatiṃ khepetvā parinibbāyanato. Tato mahantatare",
  "atk-abh03a:269_10": "ayomukhe haññamāne papaṭikā paritte tiṇakaṭṭhe patitvā taṃ parittaṃ tiṇakaṭṭhaṃ jhāpetvā",
  "atk-abh03a:269_11": "nibbāyati – evarūpo asaṅkhāraparinibbāyī veditabbo. Kasmā? Appayogena lahusāya gatiyā",
  "atk-abh03a:269_12": "parinibbāyanato. Tato mahantatare ayomukhe haññamāne papaṭikā vipule tiṇakaṭṭhapuñje",
  "atk-abh03a:269_13": "patitvā taṃ vipulaṃ tiṇakaṭṭhapuñjaṃ jhāpetvā nibbāyati – evarūpo sasaṅkhāraparinibbāyī",
  "atk-abh03a:269_14": "veditabbo. Kasmā? Sappayogena alahusāya gatiyā parinibbāyanato. Aparā mahantesu tiṇakaṭṭhapuñjesu",
  "atk-abh03a:269_15": "patati, tattha mahantesu tiṇakaṭṭhapuñjesu jhāyamānesu vītaccitaṅgāro vā jālā vā",
  "atk-abh03a:269_16": "uppatitvā kammārasālaṃ jhāpetvā gāmanigamanagararaṭṭhaṃ jhāpetvā samuddantaṃ patvā",
  "atk-abh03a:269_17": "nibbāyati – evarūpo uddhaṃsoto akaniṭṭhagāmī daṭṭhabbo. Kasmā? Anekabhavabījavipphāraṃ",
  "atk-abh03a:269_18": "phussa phussa byantīkatvā parinibbāyanato. Yasmā pana ārakaṇṭakādibhedaṃ khuddakampi",
  "atk-abh03a:269_19": "mahantampi ayokapālameva, tasmā sutte sabbavāresu ayokapālantveva vuttaṃ. Yathāha –",
  "atk-abh03a:270_0": "“Idha, bhikkhave, bhikkhu evaṃ paṭipanno hoti – ‘no cassa, no ca me siyā, na bhavissati,",
  "atk-abh03a:270_1": "na me bhavissati, yadatthi yaṃ bhūtaṃ, taṃ pajahāmī”’ti upekkhaṃ paṭilabhati. So",
  "atk-abh03a:270_2": "bhave na rajjati, sambhave na rajjati, atthuttari padaṃ santaṃ sammappaññāya passati.",
  "atk-abh03a:270_3": "Tañca khvassa padaṃ na sabbena sabbaṃ sacchikataṃ hoti. Tassa na sabbena sabbaṃ mānānusayo",
  "atk-abh03a:270_4": "pahīno hoti, na sabbena sabbaṃ bhavarāgānusayo pahīno hoti, na sabbena sabbaṃ avijjānusayo",
  "atk-abh03a:270_5": "pahīno hoti. So pañcannaṃ orambhāgiyānaṃ saṃyojanānaṃ parikkhayā antarāparinibbāyī",
  "atk-abh03a:270_6": "hoti. Seyyathāpi, bhikkhave, divasaṃ santatte ayokapāle haññamāne papaṭikā nibbattitvā",
  "atk-abh03a:270_7": "nibbāyeyya; evameva kho, bhikkhave, bhikkhu evaṃ paṭipanno hoti – no cassa…pe… antarāparinibbāyī hoti.",
  "atk-abh03a:271_0": "“Idha pana, bhikkhave, bhikkhu evaṃ paṭipanno hoti – no cassa…pe… antarāparinibbāyī",
  "atk-abh03a:271_1": "hoti. Seyyathāpi, bhikkhave, divasaṃ santatte ayokapāle haññamāne papaṭikā nibbattitvā",
  "atk-abh03a:271_2": "uppatitvā nibbāyeyya; evameva kho, bhikkhave, bhikkhu evaṃ paṭipanno hoti – no cassa…pe…",
  "atk-abh03a:271_3": "antarāparinibbāyī hoti.",
  "atk-abh03a:272_0": "“Idha pana, bhikkhave, bhikkhu evaṃ paṭipanno hoti – no cassa…pe… antarāparinibbāyī",
  "atk-abh03a:272_1": "hoti. Seyyathāpi, bhikkhave, divasaṃ santatte ayokapāle haññamāne papaṭikā nibbattitvā",
  "atk-abh03a:272_2": "uppatitvā anupahacca talaṃ nibbāyeyya; evameva kho, bhikkhave, bhikkhu evaṃ paṭipanno",
  "atk-abh03a:272_3": "hoti – no cassa…pe… antarāparinibbāyī hoti.",
  "atk-abh03a:273_0": "“Idha pana, bhikkhave, bhikkhu evaṃ paṭipanno hoti – no cassa…pe… upahaccaparinibbāyī",
  "atk-abh03a:273_1": "hoti. Seyyathāpi, bhikkhave, divasaṃ santatte ayokapāle haññamāne papaṭikā nibbattitvā",
  "atk-abh03a:273_2": "uppatitvā upahacca talaṃ nibbāyeyya; evameva kho, bhikkhave, bhikkhu evaṃ paṭipanno",
  "atk-abh03a:273_3": "hoti – no cassa…pe… upahaccaparinibbāyī hoti.",
  "atk-abh03a:274_0": "“Idha pana, bhikkhave, bhikkhu evaṃ paṭipanno hoti – no cassa…pe… parikkhayā asaṅkhāraparinibbāyī",
  "atk-abh03a:274_1": "hoti. Seyyathāpi, bhikkhave, divasaṃ santatte ayokapāle haññamāne papaṭikā nibbattitvā",
  "atk-abh03a:274_2": "uppatitvā paritte tiṇapuñje vā kaṭṭhapuñje vā nipateyya, sā tattha aggimpi janeyya,",
  "atk-abh03a:274_3": "dhūmampi janeyya, aggimpi janetvā dhūmampi janetvā tameva parittaṃ tiṇapuñjaṃ vā",
  "atk-abh03a:274_4": "kaṭṭhapuñjaṃ vā pariyādiyitvā anāhārā nibbāyeyya; evameva kho, bhikkhave, bhikkhu",
  "atk-abh03a:274_5": "evaṃ paṭipanno hoti – no cassa…pe… parikkhayā asaṅkhāraparinibbāyī hoti.",
  "atk-abh03a:275_0": "“Idha pana, bhikkhave, bhikkhu evaṃ paṭipanno hoti – no cassa…pe… sasaṅkhāraparinibbāyī",
  "atk-abh03a:275_1": "hoti. Seyyathāpi, bhikkhave, divasaṃ santatte ayokapāle haññamāne papaṭikā nibbattitvā",
  "atk-abh03a:275_2": "uppatitvā vipule tiṇapuñje vā kaṭṭhapuñje vā nipateyya, sā tattha aggimpi janeyya…pe…",
  "atk-abh03a:275_3": "tameva vipulaṃ tiṇapuñjaṃ vā kaṭṭhapuñjaṃ vā pariyādiyitvā anāhārā nibbāyeyya; evameva",
  "atk-abh03a:275_4": "kho, bhikkhave, bhikkhu evaṃ paṭipanno hoti – no cassa…pe… sasaṅkhāraparinibbāyī hoti.",
  "atk-abh03a:276_0": "“Idha pana, bhikkhave, bhikkhu evaṃ paṭipanno hoti – no cassa…pe… parikkhayā uddhaṃsoto",
  "atk-abh03a:276_1": "hoti akaniṭṭhagāmī. Seyyathāpi, bhikkhave, divasaṃ santatte ayokapāle haññamāne papaṭikā",
  "atk-abh03a:276_2": "nibbattitvā uppatitvā mahante tiṇapuñje vā kaṭṭhapuñje vā nipateyya, sā tattha aggimpi",
  "atk-abh03a:276_3": "janeyya…pe… tameva mahantaṃ tiṇapuñjaṃ vā kaṭṭhapuñjaṃ vā pariyādiyitvā gacchampi",
  "atk-abh03a:276_4": "daheyya, dāyampi daheyya, gacchampi dahitvā dāyampi dahitvā haritantaṃ vā pathantaṃ",
  "atk-abh03a:276_5": "vā selantaṃ vā udakantaṃ vā ramaṇīyaṃ vā bhūmibhāgaṃ āgamma anāhārā nibbāyeyya; evameva",
  "atk-abh03a:276_6": "kho, bhikkhave, bhikkhu evaṃ paṭipanno hoti – no cassa…pe… parikkhayā uddhaṃsoto",
  "atk-abh03a:276_7": "hoti akaniṭṭhagāmī”ti.",
  "atk-abh03a:277_0": "41-44. Sotāpattiphalasacchikiriyāya paṭipannādiniddesā uttānatthāva. Ayaṃ vuccati",
  "atk-abh03a:277_1": "puggalo arahāti ettha pana dvādasa arahanto veditabbā. Kathaṃ? Tayo hi vimokkhā –",
  "atk-abh03a:277_2": "suññato, animitto, appaṇihitoti. Tattha suññatavimokkhena vimuttakhīṇāsavo paṭipadāvasena",
  "atk-abh03a:277_3": "catubbidho hoti; tathā animittaappaṇihitavimokkhehīti – evaṃ dvādasa arahanto veditabbā.",
  "atk-abh03a:277_4": "Iti ime dvādasa arahanto viya dvādaseva sakadāgāmino, catuvīsati sotāpannā, aṭṭhacattālīsa",
  "atk-abh03a:277_5": "anāgāminoti ettakā puggalā ito muccitvā bahiddhā nuppajjanti, imasmiññeva sabbaññubuddhasāsane uppajjantīti.",
  "atk-abh03a:278": "Ekakaniddesavaṇṇanā.",
  "atk-abh03a:279": "2. Dukaniddesavaṇṇanā",
  "atk-abh03a:280_0": "45. Dukaniddese kodhanoti kujjhanasīlo mahākodho. Evaṃ puggalaṃ pucchitvāpi dhammena",
  "atk-abh03a:280_1": "puggalaṃ dassetuṃ tattha katamo kodhotiādimāha. Upanāhīniddesādīsupi eseva nayo.",
  "atk-abh03a:280_2": "Kodho kujjhanātiādīni heṭṭhā vuttatthāneva. Tathā upanāhīniddesādīsu pubbakālaṃ kodhotiādīni.",
  "atk-abh03a:280_3": "Ayaṃ kodho appahīnoti ayaṃ ettako kodho vikkhambhanappahānena vā tadaṅgappahānena",
  "atk-abh03a:280_4": "vā samucchedappahānena vā appahīno. Parato upanāhādīsupi eseva nayo.",
  "atk-abh03a:281": "53. Ahirikaniddesādīsu – iminā ahirikenāti iminā evaṃpakārena ahirikadhammena samannāgato. Iminā anottappenātiādīsupi eseva nayo.",
  "atk-abh03a:282_0": "63. Ajjhattasaṃyojanoti ajjhattabandhano. Bahiddhāsaṃyojanoti bahiddhābandhano. Te",
  "atk-abh03a:282_1": "ubhopi vacchakasālūpamāya dīpetabbā. Vacchakasālāya hi anto baddho antoyeva sayitavacchako",
  "atk-abh03a:282_2": "viya idhaṭṭhakasotāpannasakadāgāmino. Tesañhi bandhanampi idheva, sayampi idheva.",
  "atk-abh03a:282_3": "Anto baddho pana bahi sayitavacchako viya rūpārūpabhave sotāpannasakadāgāmino. Tesañhi",
  "atk-abh03a:282_4": "bandhanameva idha, sayaṃ pana brahmaloke ṭhitā. Bahi baddho bahi sayitavacchako viya",
  "atk-abh03a:282_5": "rūpārūpabhave anāgāmī. Tassa hi bandhanampi bahiddhā, sayampi bahiddhāva. Bahi baddho",
  "atk-abh03a:282_6": "pana antosayitavacchako viya idhaṭṭhakaanāgāmī. Tassa hi bandhanaṃ rūpārūpabhavesu,",
  "atk-abh03a:282_7": "sayaṃ pana idha ṭhito.",
  "atk-abh03a:283": "65. Akkodhananiddesādīsu – pahīnoti vikkhambhanappahānena vā, tadaṅgappahānena vā, samucchedappahānena vā pahīno.",
  "atk-abh03a:284_0": "83. Dullabhaniddese – dullabhāti na sulabhā. Pubbakārīti paṭhamameva kārako. Katavedīti",
  "atk-abh03a:284_1": "kataṃ vedeti, viditaṃ pākaṭaṃ karoti. Te agāriyānagāriyehi dīpetabbā. Agāriyesu hi",
  "atk-abh03a:284_2": "mātāpitaro pubbakārino nāma. Puttadhītaro pana mātāpitaro paṭijaggantā abhivādanādīni",
  "atk-abh03a:284_3": "tesaṃ kurumānā katavedino nāma. Anagāriyesu ācariyupajjhāyā pubbakārino nāma. Antevāsikasaddhivihārikā",
  "atk-abh03a:284_4": "ācariyupajjhāye paṭijaggantā abhivādanādīni tesaṃ kurumānā katavedino nāma. Tesaṃ",
  "atk-abh03a:284_5": "āvibhāvatthāya upajjhāyaposakasoṇattherādīnaṃ vatthūni kathetabbāni.",
  "atk-abh03a:285_0": "Aparo nayo – parena akateyeva upakāre attani kataṃ upakāraṃ anapekkhitvā kārako pubbakārī,",
  "atk-abh03a:285_1": "seyyathāpi mātāpitaro ceva ācariyupajjhāyā ca. So dullabho; sattānaṃ taṇhābhibhūtattā.",
  "atk-abh03a:285_2": "Parena katassa upakārassa anurūpappavattiṃ attani kataṃ upakāraṃ upakārato jānanto,",
  "atk-abh03a:285_3": "vediyanto, kataññukatavedī. Seyyathāpi mātāpituācariyupajjhāyesu sammā paṭipanno.",
  "atk-abh03a:285_4": "Sopi dullabho; sattānaṃ avijjābhibhūtattā.",
  "atk-abh03a:286_0": "Apica – akāraṇavacchalo pubbakārī, sakāraṇavacchalo kataññukatavedī. ‘Karissati me’ti",
  "atk-abh03a:286_1": "evamādikāraṇanirapekkhakiriyo pubbakārī. ‘Karissati me’ti evamādikāraṇasāpekkhakiriyo",
  "atk-abh03a:286_2": "kataññukatavedī. Tamojotiparāyaṇo pubbakārī, jotijotiparāyaṇo kataññukatavedī. Desetā",
  "atk-abh03a:286_3": "pubbakārī, paṭipajjitā kataññukatavedī. Sadevake loke arahaṃ sammāsambuddho pubbakārī,",
  "atk-abh03a:286_4": "ariyasāvako kataññukatavedīti. Dukanipātaṭṭhakathāyaṃ pana – “‘pubbakārī’ti paṭhamaṃ",
  "atk-abh03a:286_5": "upakārassa kārako, ‘kataññukatavedī’ti tena kataṃ ñatvā pacchā kārako. Tesu pubbakārī",
  "atk-abh03a:286_6": "iṇaṃ demīti saññaṃ karoti, pacchākārako ‘iṇaṃ jīrāpemī’ti saññaṃ karotī”ti ettakameva vuttaṃ.",
  "atk-abh03a:287_0": "84. Duttappayaniddese – duttappayāti atappayā, na sakkā kenaci tappetuṃ. Yo hi upaṭṭhākakulaṃ",
  "atk-abh03a:287_1": "vā ñātikulaṃ vā nissāya vasamāno cīvare jiṇṇe tehi dinnaṃ cīvaraṃ nikkhipati, na",
  "atk-abh03a:287_2": "paribhuñjati. Punappunaṃ dinnampi gahetvā nikkhipateva. Yo ca teneva nayena laddhaṃ",
  "atk-abh03a:287_3": "laddhaṃ vissajjeti parassa deti. Punappunaṃ laddhampi tatheva karoti. Ime dve puggalā",
  "atk-abh03a:287_4": "sakaṭehipi paccaye upanentena tappetuṃ na sakkāti duttappayā nāma.",
  "atk-abh03a:288_0": "85. Sutappayaniddese – na vissajjetīti attano akatvā parassa na deti. Atireke pana",
  "atk-abh03a:288_1": "sati na nikkhipati parassa deti. Idaṃ vuttaṃ hoti – yo pana bhikkhu upaṭṭhākakulā",
  "atk-abh03a:288_2": "vā ñātikulā vā jiṇṇacīvaro sāṭakaṃ labhitvā cīvaraṃ katvā paribhuñjati, na nikkhipati;",
  "atk-abh03a:288_3": "aggaḷaṃ datvā pārupantopi puna diyyamāne sahasā na paṭiggaṇhāti. Yo ca laddhaṃ laddhaṃ",
  "atk-abh03a:288_4": "attanā paribhuñjati, paresaṃ na deti. Ime dvepi sukhena sakkā tappetunti sutappayā nāmāti.",
  "atk-abh03a:289_0": "86. Āsavāti kilesā. Na kukkuccāyitabbaṃ kukkuccāyatīti na kukkuccāyitabbayuttakaṃ",
  "atk-abh03a:289_1": "kukkuccāyati. Sūkaramaṃsaṃ labhitvā acchamaṃsanti kukkuccāyati, migamaṃsaṃ, labhitvā",
  "atk-abh03a:289_2": "dīpimaṃsanti kukkuccāyati. Kāle santeyeva ‘kālo natthī’ti, appavāretvāva ‘pavāritosmī’ti,",
  "atk-abh03a:289_3": "patte rajasmiṃ apatiteyeva ‘patita’nti, attānaṃ uddissa macchamaṃse akateyeva ‘maṃ",
  "atk-abh03a:289_4": "uddissa kata’nti kukkuccāyati. Kukkuccāyitabbaṃ na kukkuccāyatīti kukkuccāyitabbayuttakaṃ",
  "atk-abh03a:289_5": "na kukkuccāyati. Acchamaṃsaṃ labhitvā sūkaramaṃsanti na kukkuccāyati…pe… attānaṃ",
  "atk-abh03a:289_6": "uddissa macchamaṃse kate ‘maṃ uddissa kata’nti na kukkuccāyati. Aṅguttaraṭṭhakathāyaṃ",
  "atk-abh03a:289_7": "pana – “‘na kukkuccāyitabba’nti saṅghabhogassa apaṭṭhapanaṃ avicāraṇaṃ na kukkuccāyitabbaṃ",
  "atk-abh03a:289_8": "nāma, taṃ kukkuccāyati. ‘Kukkuccāyitabba’nti tasseva paṭṭhapanaṃ vicāraṇaṃ, taṃ na",
  "atk-abh03a:289_9": "kukkuccāyatī”ti ettakameva vuttaṃ. Imesanti imesaṃ dvinnaṃ puggalānaṃ subhūmiyaṃ",
  "atk-abh03a:289_10": "tiṇalatādīni viya rattimpi divāpi āsavā vaḍḍhantiyeva. Sukkapakkhe kappiyamaṃsaṃ",
  "atk-abh03a:289_11": "labhitvā kappiyamaṃsantveva gaṇhanto na kukkuccāyitabbaṃ na kukkuccāyati nāmāti iminā",
  "atk-abh03a:289_12": "nayena attho veditabbo.",
  "atk-abh03a:290": "88. Hīnādhimuttoti hīnajjhāsayo. Dussīloti nissīlo. Pāpadhammoti lāmakadhammo.",
  "atk-abh03a:291": "89. Paṇītādhimuttoti paṇītajjhāsayo. Kalyāṇadhammoti bhaddakadhammo, sucidhammo, sundaradhammo.",
  "atk-abh03a:292_0": "90. Tittoti suhito pariyosito. Tappetāti aññesampi tittikaro. Paccekasambuddhā ye",
  "atk-abh03a:292_1": "ca tathāgatasāvakāti ettha paccekabuddhā navahi lokuttaradhammehi sayaṃ tittā paripuṇṇā.",
  "atk-abh03a:292_2": "Aññe pana tappetuṃ na sakkonti. Tesañhi dhammakathāya abhisamayo na hoti. Sāvakānaṃ",
  "atk-abh03a:292_3": "pana dhammakathāya aparimāṇānampi devamanussānaṃ abhisamayo hoti. Evaṃ santepi yasmā",
  "atk-abh03a:292_4": "pana te dhammaṃ desentā na attano vacanaṃ katvā kathenti, buddhānaṃ vacanaṃ katvā",
  "atk-abh03a:292_5": "kathenti. Sotuṃ nisinnaparisāpi ‘ayaṃ bhikkhu na attanā paṭividdhadhammaṃ katheti,",
  "atk-abh03a:292_6": "buddhehi paṭividdhadhammaṃ kathetī’ti cittīkāraṃ karoti. Iti so cittīkāro buddhānaṃyeva",
  "atk-abh03a:292_7": "hoti. Evaṃ tattha sammāsambuddhova tappetā nāma. Yathā hi ‘asukassa nāma idañcidañca",
  "atk-abh03a:292_8": "dethā’ti raññā āṇattā kiñcāpi ānetvā denti, atha kho rājāva tattha dāyako. Yehipi",
  "atk-abh03a:292_9": "laddhaṃ hoti, te ‘raññā amhākaṃ ṭhānantaraṃ dinnaṃ, issariyavibhavo dinno’tveva gaṇhanti,",
  "atk-abh03a:292_10": "na rājapurisehīti. Evaṃsampadamidaṃ veditabbaṃ. Sesaṃ sabbattha uttānatthamevāti.",
  "atk-abh03a:293": "Dukaniddesavaṇṇanā.",
  "atk-abh03a:294": "3. Tikaniddesavaṇṇanā",
  "atk-abh03a:295_0": "91. Tikaniddese – dussīloti nissīlo. Pāpadhammoti lāmakadhammo. Sīlavipattiyā vā",
  "atk-abh03a:295_1": "dussīlo, diṭṭhivipattiyā pāpadhammo. Kāyavacīsaṃvarabhedena dussīlo, sesasaṃvarabhedena",
  "atk-abh03a:295_2": "pāpadhammo. Asuddhapayogatāya dussīlo, asuddhāsayatāya pāpadhammo. Kusalasīlavirahena",
  "atk-abh03a:295_3": "dussīlo; akusalasīlasamannāgamena pāpadhammo. Asucīti asucīhi kāyakammādīhi samannāgato.",
  "atk-abh03a:295_4": "Saṅkassarasamācāroti saṅkāya parehi saritabbasamācāro. Kiñcideva asāruppaṃ disvā",
  "atk-abh03a:295_5": "‘idaṃ iminā kataṃ bhavissatī’ti evaṃ parehi āsaṅkanīyasamācāro, attanoyeva vā saṅkāya",
  "atk-abh03a:295_6": "saritabbasamācāro – sāsaṅkasamācāroti attho. Tassa hi divāṭṭhānādīsu sannipatitvā",
  "atk-abh03a:295_7": "kiñcideva mantayante bhikkhū disvā ‘ime ekato hutvā mantenti, kacci nu kho mayā katakammaṃ",
  "atk-abh03a:295_8": "jānitvā mantentī’ti evaṃ sāsaṅkasamācāro hoti.",
  "atk-abh03a:296_0": "Paṭicchannakammantoti paṭicchādetabbayuttakena pāpakammena samannāgato. Assamaṇo",
  "atk-abh03a:296_1": "samaṇapaṭiññoti assamaṇo hutvāva samaṇapatirūpakatāya ‘samaṇo aha’nti evaṃ paṭiñño.",
  "atk-abh03a:296_2": "Abrahmacārī brahmacāripaṭiññoti aññe brahmacārino sunivatthe supārute sumbhakapattadhare",
  "atk-abh03a:296_3": "gāmanigamajanapadarājadhānīsu piṇḍāya caritvā jīvikaṃ kappente disvā sayampi tādisena",
  "atk-abh03a:296_4": "ākārena tathā paṭipajjanato ‘ahaṃ brahmacārī’ti paṭiññaṃ dento viya hoti. ‘Ahaṃ bhikkhū’ti",
  "atk-abh03a:296_5": "vatvā uposathaggādīni pavisanto pana brahmacāripaṭiñño hotiyeva, tathā saṅghikaṃ",
  "atk-abh03a:296_6": "lābhaṃ gaṇhanto. Antopūtīti pūtinā kammena anto anupaviṭṭho, nigguṇatāya vā guṇasāravirahitattā",
  "atk-abh03a:296_7": "antopūti. Avassutoti rāgādīhi tinto. Kasambujātoti sañjātarāgādikacavaro. Atha vā",
  "atk-abh03a:296_8": "kasambu vuccati tintakuṇapagataṃ kasaṭaudakaṃ. Imasmiñca sāsane dussīlo nāma jigucchanīyattā",
  "atk-abh03a:296_9": "tintakuṇapakasaṭaudakasadiso. Tasmā kasambu viya jātoti kasambujāto.",
  "atk-abh03a:297_0": "Tassa na evaṃ hotīti kasmā na hoti? Yattha patiṭṭhitena sakkā bhaveyya arahattaṃ",
  "atk-abh03a:297_1": "laddhuṃ, tassā patiṭṭhāya bhinnattā. Yathā hi caṇḍālakumārakassa ‘asuko nāma khattiyakumāro",
  "atk-abh03a:297_2": "rajje abhisitto’ti sutvāpi, yasmiṃ kule paccājātā abhisekaṃ pāpuṇanti, tasmiṃ kule",
  "atk-abh03a:297_3": "apaccājātattā na evaṃ hoti – ‘kudāssu nāmāhampi so khattiyakumāro viya abhisekaṃ",
  "atk-abh03a:297_4": "pāpuṇeyya’nti; evameva dussīlassa ‘asuko nāma bhikkhu arahattaṃ patto’ti sutvāpi,",
  "atk-abh03a:297_5": "yasmiṃ sīle patiṭṭhitena arahattaṃ pattabbaṃ, tassa abhāvato ‘kudāssu nāmāhampi so",
  "atk-abh03a:297_6": "sīlavā viya arahattaṃ pāpuṇeya’nti na evaṃ hoti. Ayaṃ vuccatīti ayaṃ evarūpo puggalo",
  "atk-abh03a:297_7": "arahattāsāya abhāvā nirāsoti vuccati.",
  "atk-abh03a:298_0": "92. Tassa evaṃ hotīti kasmā hoti? Yasmiṃ patiṭṭhitena sakkā bhaveyya arahattaṃ pāpuṇituṃ,",
  "atk-abh03a:298_1": "tassā patiṭṭhāya thirattā. Yathā hi sujātassa khattiyakumārassa ‘asuko nāma khattiyakumāro",
  "atk-abh03a:298_2": "rajje abhisitto’ti sutvāva yasmiṃ kule paccājātā abhisekaṃ pāpuṇanti, tasmiṃ paccājātassa",
  "atk-abh03a:298_3": "evaṃ hoti – ‘kudāssu nāmāhampi, so kumāro viya abhisekaṃ pāpuṇeyya’nti evameva sīlavato",
  "atk-abh03a:298_4": "‘asuko nāma bhikkhu arahattaṃ patto’ti sutvāva yasmiṃ sīle patiṭṭhitena arahattaṃ",
  "atk-abh03a:298_5": "pattabbaṃ, tassā patiṭṭhāya thirattā – ‘kudāssu nāmāhampi so bhikkhu viya arahattaṃ",
  "atk-abh03a:298_6": "pāpuṇeyya’nti evaṃ hoti. Ayaṃ vuccatīti ayaṃ evarūpo puggalo āsaṃso nāma vuccati.",
  "atk-abh03a:298_7": "So hi arahattaṃ āsaṃsati patthetīti āsaṃso.",
  "atk-abh03a:299_0": "93. Yā hissa pubbe avimuttassāti yā tassa khīṇāsavassa pubbe arahattavimuttiyā avimuttassa",
  "atk-abh03a:299_1": "vimuttāsā ahosi, sā paṭippassaddhā, tasmā na evaṃ hoti. Yathā hi abhisittassa khattiyassa",
  "atk-abh03a:299_2": "‘asuko nāma khattiyakumāro rajje abhisitto’ti sutvā ekassa rañño dvinnaṃ rajjābhisekānaṃ",
  "atk-abh03a:299_3": "dvinnaṃ setacchattānaṃ abhāvā na evaṃ hoti – “kudāssu nāmāhampi so kumāro viya abhisekaṃ",
  "atk-abh03a:299_4": "pāpuṇeyya”nti; evameva khīṇāsavassa ‘asuko nāma bhikkhu arahattaṃ patto’ti sutvā,",
  "atk-abh03a:299_5": "dvinnaṃ arahattānaṃ abhāvā – ‘kudāssu nāmāhampi so bhikkhu viya arahattaṃ pāpuṇeyya’nti",
  "atk-abh03a:299_6": "na evaṃ hoti. Ayaṃ vuccatīti ayaṃ evarūpo puggalo arahattāsāya vigatattā vigatāsoti vuccati.",
  "atk-abh03a:300_0": "94. Gilānūpamaniddese – yāya upamāya te gilānūpamāti vuccanti, taṃ tāva upamaṃ dassetuṃ",
  "atk-abh03a:300_1": "tayo gilānātiādi vuttaṃ. Tattha sappāyānīti hitāni vuddhikarāni. Patirūpanti anucchavikaṃ.",
  "atk-abh03a:300_2": "Neva vuṭṭhāti tamhā ābādhāti iminā atekicchena vātāpamārādinā rogena samannāgato",
  "atk-abh03a:300_3": "niṭṭhappatto gilāno kathito. Vuṭṭhāti tamhā ābādhāti iminā khipitakacchutiṇapupphakajarādippabhedo",
  "atk-abh03a:300_4": "appamattakābādho kathito.",
  "atk-abh03a:301_0": "Labhanto sappāyāni bhojanāni no alabhantoti iminā pana yesaṃ paṭijagganena phāsukaṃ",
  "atk-abh03a:301_1": "hoti, sabbepi te ābādhā kathitā. Ettha ca patirūpo upaṭṭhāko nāma gilānupaṭṭhākaaṅgehi",
  "atk-abh03a:301_2": "samannāgato paṇḍito dakkho analaso veditabbo.",
  "atk-abh03a:302_0": "Gilānupaṭṭhāko anuññātoti ‘bhikkhusaṅghena dātabbo’ti anuññāto. Tasmiñhi gilāne attano",
  "atk-abh03a:302_1": "dhammatāya yāpetuṃ asakkonte bhikkhusaṅghena tassa bhikkhuno ‘eko bhikkhu ca sāmaṇero",
  "atk-abh03a:302_2": "ca imaṃ paṭijaggathā’ti apaloketvā dātabbā. Yāva pana te taṃ paṭijagganti, tāva gilānassa",
  "atk-abh03a:302_3": "ca tesañca dvinnaṃ yenattho sabbaṃ bhikkhusaṅghasseva bhāro. Aññepi gilānā upaṭṭhātabbāti",
  "atk-abh03a:302_4": "itarepi dve gilānā upaṭṭhātabbā. Kiṃ kāraṇā? Yopi hi niṭṭhappattagilāno, so anupaṭṭhiyamāno",
  "atk-abh03a:302_5": "‘sace maṃ paṭijaggeyyuṃ, phāsukaṃ me bhaveyya, na kho pana maṃ paṭijaggantī’ti manopadosaṃ",
  "atk-abh03a:302_6": "katvā apāye nibbatteyya. Paṭijaggiyamānassa pana evaṃ hoti – ‘bhikkhusaṅghena yaṃ",
  "atk-abh03a:302_7": "kattabbaṃ taṃ sabbaṃ kataṃ, mayhaṃ pana kammavipāko īdiso’ti so bhikkhusaṅghe mettaṃ",
  "atk-abh03a:302_8": "paccupaṭṭhapetvā sagge nibbattati. Yo pana appamattakena byādhinā samannāgato labhantopi",
  "atk-abh03a:302_9": "alabhantopi vuṭṭhātiyeva, tassa vināpi bhesajjena vūpasamanakabyādhi bhesajje kate",
  "atk-abh03a:302_10": "khippataraṃ vūpasammati. Tato so buddhavacanaṃ vā uggaṇhituṃ samaṇadhammaṃ vā kātuṃ",
  "atk-abh03a:302_11": "sakkhissati. Iminā kāraṇena aññepi gilānā upaṭṭhātabbāti vuttaṃ.",
  "atk-abh03a:303_0": "Neva okkamatīti neva pavisati. Niyāmaṃ kusalesu dhammesu sammattanti kusalesu dhammesu",
  "atk-abh03a:303_1": "magganiyāmasaṅkhātaṃ sammattaṃ. Iminā padaparamo puggalo kathito. Dutiyavārena ugghaṭitaññū",
  "atk-abh03a:303_2": "gahito sāsane nāḷakattherasadiso. Buddhantare ekavāraṃ paccekabuddhānaṃ santike ovādaṃ",
  "atk-abh03a:303_3": "labhitvā paṭividdhapaccekabodhiñāṇo ca. Tatiyavārena vipañcitaññū puggalo kathito.",
  "atk-abh03a:303_4": "Neyyo pana tannissitova hoti.",
  "atk-abh03a:304_0": "Dhammadesanā anuññātāti māsassa aṭṭha vāre dhammakathā anuññātā. Aññesampi dhammo",
  "atk-abh03a:304_1": "desetabboti itaresampi dhammo kathetabbo. Kiṃ kāraṇā? Padaparamassa hi imasmiṃ attabhāve",
  "atk-abh03a:304_2": "dhammaṃ paṭivijjhituṃ asakkontassāpi anāgate paccayo bhavissati. Yo pana tathāgatassa",
  "atk-abh03a:304_3": "rūpadassanaṃ labhantopi alabhantopi dhammavinayañca savanāya labhantopi alabhantopi",
  "atk-abh03a:304_4": "dhammaṃ abhisameti; so alabhanto na tāva abhisameti, labhanto pana khippameva abhisamessatīti",
  "atk-abh03a:304_5": "iminā kāraṇena tesaṃ dhammo desetabbo. Tatiyassa pana punappunaṃ desetabbova. Kāyasakkhidiṭṭhappattasaddhāvimuttā heṭṭhā kathitāyeva.",
  "atk-abh03a:305_0": "98. Gūthabhāṇīādīsu – sabhaggatoti sabhāyaṃ ṭhito. Parisaggatoti gāmaparisāya ṭhito.",
  "atk-abh03a:305_1": "Ñātimajjhagatoti dāyādānaṃ majjhe ṭhito. Pūgamajjhagatoti seṇīnaṃ majjhe ṭhito. Rājakulamajjhagatoti",
  "atk-abh03a:305_2": "rājakulassa majjhe mahāvinicchaye ṭhito. Abhinītoti pucchanatthāya nīto. Sakkhipuṭṭhoti",
  "atk-abh03a:305_3": "sakkhiṃ katvā pucchito. Ehambho purisāti ālapanametaṃ. Attahetu vā parahetu vāti",
  "atk-abh03a:305_4": "attano vā parassa vā hatthapādādihetu vā dhanahetu vā. Āmisakiñcikkhahetu vāti ettha",
  "atk-abh03a:305_5": "āmisanti lābho adhippeto. Kiñcikkhanti yaṃ vā taṃ vā appamattakaṃ. Antamaso tittiravaṭṭakasappipiṇḍanavanītapiṇḍādiappamattakassāpi",
  "atk-abh03a:305_6": "lañjassa hetūti attho. Sampajānamusā bhāsitā hotīti jānantoyeva musāvādaṃ kattā hoti.",
  "atk-abh03a:305_7": "Ayaṃ vuccatīti ayaṃ evarūpo puggalo gūthasadisavacanattā gūthabhāṇīti vuccati. Yathā",
  "atk-abh03a:305_8": "hi gūthaṃ nāma mahājanassa aniṭṭhaṃ hoti akantaṃ; evameva imassa puggalassa vacanaṃ",
  "atk-abh03a:305_9": "devamanussānaṃ aniṭṭhaṃ hoti akantaṃ.",
  "atk-abh03a:306_0": "99. Ayaṃ vuccatīti ayaṃ evarūpo puggalo pupphasadisavacanattā pupphabhāṇīti vuccati.",
  "atk-abh03a:306_1": "Yathā hi phullāni vassikāni vā adhimuttakāni vā mahājanassa iṭṭhāni kantāni honti;",
  "atk-abh03a:306_2": "evameva imassa puggalassa vacanaṃ devamanussānaṃ iṭṭhaṃ hoti kantaṃ.",
  "atk-abh03a:307_0": "100. Nelāti elaṃ vuccati doso. Nāssā elanti nelā. Niddosāti attho, “nelaṅgo setapacchādo”ti",
  "atk-abh03a:307_1": "ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā. Sūcivijjhanaṃ",
  "atk-abh03a:307_2": "viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti",
  "atk-abh03a:307_3": "pemanīyā. Hadayaṃ gacchati appaṭihaññamānā sukhena cittaṃ pavisatīti hadayaṅgamā.",
  "atk-abh03a:307_4": "Guṇaparipuṇṇatāya pure bhavāti porī. Pure saṃvaḍḍhanārī viya sukumārātipi porī. Purassa",
  "atk-abh03a:307_5": "esātipi porī. Nagaravāsīnaṃ kathāti attho. Nagaravāsino hi yuttakathā honti. Pitimattaṃ",
  "atk-abh03a:307_6": "pitāti, mātimattaṃ mātāti, bhātimattaṃ bhātāti vadanti. Evarūpī kathā bahuno janassa",
  "atk-abh03a:307_7": "kantā hotīti bahujanakantā. Bahujanassa kantabhāveneva bahuno janassa manāpā cittavuddhikarāti",
  "atk-abh03a:307_8": "bahujanamanāpā. Ayaṃ vuccatīti ayaṃ evarūpo puggalo madhubhāṇīti vuccati. Mudubhāṇītipi",
  "atk-abh03a:307_9": "pāṭho. Ubhayatthāpi madhuravacanoti attho. Yathā hi catumadhuraṃ nāma madhuraṃ paṇītaṃ;",
  "atk-abh03a:307_10": "evameva imassa puggalassa vacanaṃ devamanussānaṃ madhuraṃ hoti.",
  "atk-abh03a:308_0": "101. Arukūpamacittādīsu – abhisajjatīti laggati. Kuppatīti kopavasena kuppati. Byāpajjatīti",
  "atk-abh03a:308_1": "pakatibhāvaṃ pajahati, pūtiko hoti. Patitthīyatīti thinabhāvaṃ thaddhabhāvañca āpajjati.",
  "atk-abh03a:308_2": "Kopanti dubbalakodhaṃ. Dosanti dussanavasena tato balavataraṃ. Appaccayanti atuṭṭhākāraṃ",
  "atk-abh03a:308_3": "domanassaṃ. Duṭṭhārukoti purāṇavaṇo. Kaṭṭhenāti daṇḍakakoṭiyā. Kaṭhalāyāti kapālena.",
  "atk-abh03a:308_4": "Āsavaṃ detīti aparāparaṃ savati. Purāṇavaṇo hi attano dhammatāya eva pubbaṃ lohitaṃ",
  "atk-abh03a:308_5": "yūsanti imāni tīṇi savati, ghaṭṭito pana tāni adhikataraṃ savati. Evamevaṃ khoti",
  "atk-abh03a:308_6": "ettha idaṃ opammasaṃsandanaṃ, duṭṭhāruko viya hi kodhano puggalo. Tassa attano dhammatāya",
  "atk-abh03a:308_7": "savanaṃ viya kodhanassapi attano dhammatāya uddhumātakassa viya caṇḍikatassa caraṇaṃ.",
  "atk-abh03a:308_8": "Kaṭṭhena vā kaṭhalāya vā ghaṭṭanaṃ viya appamattakampi vacanaṃ bhiyyoso mattāya savanaṃ",
  "atk-abh03a:308_9": "viya ‘mādisaṃ nāma esa evaṃ vadatī’ti bhiyyoso mattāya uddhumāyanabhāvo daṭṭhabbo.",
  "atk-abh03a:308_10": "Ayaṃ vuccatīti ayaṃ evarūpo puggalo arukūpamacittoti vuccati. Purāṇavaṇasadisacittoti attho.",
  "atk-abh03a:309_0": "102. Rattandhakāratimisāyāti rattiṃ cakkhuviññāṇuppattinivāraṇena andhabhāvakaraṇe",
  "atk-abh03a:309_1": "bahalatame. Vijjantarikāyāti vijjuppattikkhaṇe. Idhāpi idaṃ opammasaṃsandanaṃ – cakkhumā",
  "atk-abh03a:309_2": "puriso viya hi yogāvacaro daṭṭhabbo. Andhakāraṃ viya sotāpattimaggavajjhā kilesā.",
  "atk-abh03a:309_3": "Vijjusañcaraṇaṃ viya sotāpattimaggañāṇassa uppattikālo. Vijjantarikāya cakkhumato",
  "atk-abh03a:309_4": "purisassa sāmantā rūpadassanaṃ viya sotāpattimaggakkhaṇe nibbānadassanaṃ. Puna andhakārāvattharaṇaṃ",
  "atk-abh03a:309_5": "viya sakadāgāmimaggavajjhā kilesā. Puna vijjusañcaraṇaṃ viya sakadāgāmimaggañāṇassa",
  "atk-abh03a:309_6": "uppādo. Vijjantarikāya cakkhumato purisassa sāmantā rūpadassanaṃ viya sakadāgāmimaggakkhaṇe",
  "atk-abh03a:309_7": "nibbānadassanaṃ. Puna andhakārāvattharaṇaṃ viya anāgāmimaggavajjhā kilesā. Puna vijjusañcaraṇaṃ",
  "atk-abh03a:309_8": "viya anāgāmimaggañāṇassa uppādo. Vijjantarikāya cakkhumato purisassa sāmantā rūpadassanaṃ",
  "atk-abh03a:309_9": "viya anāgāmimaggakkhaṇe nibbānadassanaṃ veditabbaṃ. Ayaṃ vuccatīti ayaṃ evarūpo puggalo",
  "atk-abh03a:309_10": "vijjūpamacittoti vuccati. Ittarakālobhāsena vijjusadisacittoti attho.",
  "atk-abh03a:310_0": "103. Vajirūpamacittatāyapi idaṃ opammasaṃsandanaṃ – vajiraṃ viya hi arahattamaggañāṇaṃ",
  "atk-abh03a:310_1": "daṭṭhabbaṃ. Maṇigaṇṭhipāsāṇagaṇṭhi viya arahattamaggavajjhā kilesā. Vajirassa maṇigaṇṭhiṃ",
  "atk-abh03a:310_2": "vā pāsāṇagaṇṭhiṃ vā vinivijjhitvā agamanabhāvassa natthibhāvo viya arahattamaggañāṇena",
  "atk-abh03a:310_3": "acchejjānaṃ kilesānaṃ natthibhāvo. Vajirena nibbiddhavedhassa puna apaṭipūraṇaṃ viya",
  "atk-abh03a:310_4": "arahattamaggena chinnānaṃ kilesānaṃ puna anuppādo daṭṭhabbo. Ayaṃ vuccatīti ayaṃ",
  "atk-abh03a:310_5": "evarūpo puggalo vajirūpamacittoti vuccati. Kilesānaṃ mūlaghātakaraṇasamatthatāya",
  "atk-abh03a:310_6": "vajirena sadisacittoti attho.",
  "atk-abh03a:311_0": "104. Andhādīsu tathārūpaṃ cakkhu na hotīti tathājātikaṃ tathāsabhāvaṃ paññācakkhu",
  "atk-abh03a:311_1": "na hoti. Phātiṃ kareyyāti phītaṃ vaḍḍhitaṃ kareyya. Sāvajjānavajjeti sadosaniddose.",
  "atk-abh03a:311_2": "Hīnappaṇīteti adhamuttame. Kaṇhasukkasappaṭibhāgeti kaṇhasukkāyeva aññamaññapaṭibāhanato",
  "atk-abh03a:311_3": "paṭipakkhavasena sappaṭibhāgāti vuccanti. Ayaṃ panettha saṅkhepo – kusale dhamme",
  "atk-abh03a:311_4": "‘kusalā dhammā’ti yena paññācakkhunā jāneyya, akusale dhamme ‘akusalā dhammā’ti,",
  "atk-abh03a:311_5": "sāvajjādīsupi eseva nayo. Kaṇhasukkasappaṭibhāgesu pana kaṇhadhamme ‘sukkasuppaṭibhāgā’ti,",
  "atk-abh03a:311_6": "sukkadhamme ‘kaṇhasappaṭibhāgā’ti yena paññācakkhunā jāneyya. Tathārūpampissa cakkhu",
  "atk-abh03a:311_7": "na hotīti iminā nayena sesaṭṭhānesupi attho veditabbo. Ayaṃ vuccatīti ayaṃ evarūpo",
  "atk-abh03a:311_8": "puggalo diṭṭhadhammikabhogasaṃharaṇapaññācakkhuno ca samparāyikatthasodhanapaññācakkhuno",
  "atk-abh03a:311_9": "ca abhāvā andhoti vuccati. Dutiyo diṭṭhadhammikabhogasaṃharaṇapaññācakkhuno bhāvā,",
  "atk-abh03a:311_10": "samparāyikatthasodhanapaññācakkhuno pana abhāvā ekacakkhūti vuccati. Tatiyo dvinnampi",
  "atk-abh03a:311_11": "bhāvā dvicakkhūti vuccati.",
  "atk-abh03a:312_0": "107. Avakujjapaññādīsu dhammaṃ desentīti upāsako dhammassavanatthāya āgatoti attano",
  "atk-abh03a:312_1": "kammaṃ pahāya dhammaṃ desenti. Ādikalyāṇanti ādimhi kalyāṇaṃ bhaddakaṃ anavajjaṃ",
  "atk-abh03a:312_2": "niddosaṃ katvā desenti. Sesapadesupi eseva nayo. Ettha pana ādīti pubbapaṭṭhapanā.",
  "atk-abh03a:312_3": "Majjhanti kathāvemajjhaṃ. Pariyosānanti sanniṭṭhānaṃ. Itissa dhammaṃ kathentā pubbapaṭṭhapanepi",
  "atk-abh03a:312_4": "kalyāṇaṃ bhaddakaṃ anavajjameva katvā kathenti, vemajjhepi, pariyosānepi. Ettha ca",
  "atk-abh03a:312_5": "atthi desanāya ādimajjhapariyosānāni, atthi sāsanassa. Tattha desanāya tāva – catuppadikagāthāya",
  "atk-abh03a:312_6": "paṭhamapadaṃ ādi, dve padāni majjhaṃ, avasānapadaṃ pariyosānaṃ. Ekānusandhikasuttassa",
  "atk-abh03a:312_7": "– nidānaṃ ādi, anusandhi majjhaṃ, idamavocāti appanā pariyosānaṃ. Anekānusandhikassa",
  "atk-abh03a:312_8": "– paṭhamo anusandhi ādi, tato paraṃ eko vā anekā vā majjhaṃ, pacchimo pariyosānaṃ.",
  "atk-abh03a:312_9": "Ayaṃ tāva desanāya nayo.",
  "atk-abh03a:313_0": "Sāsanassa pana sīlaṃ ādi, samādhi majjhaṃ, vipassanā pariyosānaṃ. Samādhi vā ādi,",
  "atk-abh03a:313_1": "vipassanā majjhaṃ, maggo pariyosānaṃ. Vipassanā vā ādi, maggo majjhaṃ, phalaṃ pariyosānaṃ.",
  "atk-abh03a:313_2": "Maggo vā ādi, phalaṃ majjhaṃ, nibbānaṃ pariyosānaṃ. Dve dve vā kariyamāne sīlasamādhayo",
  "atk-abh03a:313_3": "ādi, vipassanāmaggā majjhaṃ, phalanibbānāni pariyosānaṃ. Sātthanti sātthakaṃ katvā",
  "atk-abh03a:313_4": "desenti. Sabyañjananti akkharapāripūriṃ katvā desenti. Kevalaparipuṇṇanti sakalaparipuṇṇaṃ",
  "atk-abh03a:313_5": "anūnaṃ katvā desenti. Parisuddhanti parisuddhaṃ nijjaṭaṃ niggaṇṭhiṃ katvā desenti.",
  "atk-abh03a:313_6": "Brahmacariyaṃ pakāsentīti evaṃ desentā ca seṭṭhacariyabhūtaṃ sikkhattayasaṅgahitaṃ",
  "atk-abh03a:313_7": "ariyaṃ aṭṭhaṅgikaṃ maggaṃ pakāsenti. Neva ādiṃ manasi karotīti neva pubbapaṭṭhapanaṃ",
  "atk-abh03a:313_8": "manasi karoti. Kumbhoti ghaṭo. Nikkujjoti adhomukho ṭhapito. Evamevanti ettha kumbho",
  "atk-abh03a:313_9": "nikkujjo viya avakujjapañño puggalo daṭṭhabbo. Udakāsiñcanakālo viya dhammadesanāya",
  "atk-abh03a:313_10": "laddhakālo. Udakassa vivaṭṭanakālo viya tasmiṃ āsane nisinnassa uggahetuṃ asamatthakālo.",
  "atk-abh03a:313_11": "Udakassa asaṇṭhānakālo viya uṭṭhahitvā asallakkhaṇakālo veditabbo. Ayaṃ vuccatīti",
  "atk-abh03a:313_12": "ayaṃ evarūpo puggalo avakujjapaññoti vuccati. Adhomukhapaññoti attho.",
  "atk-abh03a:314_0": "108. Ākiṇṇānīti pakkhittāni. Satisammosā pakireyyāti muṭṭhassatitāya vikireyya. Evamevanti",
  "atk-abh03a:314_1": "ettha ucchaṅgo viya ucchaṅgapañño puggalo daṭṭhabbo. Nānākhajjakāni viya nānappakāraṃ",
  "atk-abh03a:314_2": "buddhavacanaṃ. Ucchaṅge nānākhajjakāni khādantassa nisinnakālo viya tasmiṃ āsane",
  "atk-abh03a:314_3": "nisinnassa uggahaṇakālo. Vuṭṭhahantassa satisammosā vikiraṇakālo viya tasmā āsanā",
  "atk-abh03a:314_4": "vuṭṭhāya gacchantassa asallakkhaṇakālo veditabbo. Ayaṃ vuccatīti ayaṃ evarūpo puggalo",
  "atk-abh03a:314_5": "ucchaṅgapaññoti vuccati. Ucchaṅgasadisapaññoti attho.",
  "atk-abh03a:315_0": "109. Ukkujjoti uparimukho ṭhapito. Saṇṭhātīti patiṭṭhahati. Evameva khoti ettha uparimukho",
  "atk-abh03a:315_1": "ṭhapito kumbho viya puthupañño puggalo daṭṭhabbo. Udakassa āsittakālo viya desanāya",
  "atk-abh03a:315_2": "laddhakālo. Udakassa saṇṭhānakālo viya tattha nisinnassa uggahaṇakālo. No vivaṭṭanakālo",
  "atk-abh03a:315_3": "viya uṭṭhāya gacchantassa sallakkhaṇakālo veditabbo. Ayaṃ vuccatīti ayaṃ evarūpo",
  "atk-abh03a:315_4": "puggalo puthupaññoti vuccati. Vitthārikapaññoti attho.",
  "atk-abh03a:316_0": "110. Avītarāgādīsu – yathā sotāpannasakadāgāmino, evaṃ puthujjanopi pañcasu kāmaguṇesu,",
  "atk-abh03a:316_1": "tīsu ca bhavesu avītarāgo. Adabbatāya pana na gahito. Yathā hi cheko vaḍḍhakī dabbasambhāratthaṃ",
  "atk-abh03a:316_2": "vanaṃ paviṭṭho na ādito paṭṭhāya sampattasampattarukkhe chindati, ye panassa dabbasambhārūpagā",
  "atk-abh03a:316_3": "honti, teyeva chindati; evamidhāpi bhagavatā dabbajātikā ariyāva gahitā, puthujjanā",
  "atk-abh03a:316_4": "pana adabbatāya na gahitāti veditabbā. Kāmesu vītarāgoti pañcasu kāmaguṇesu vītarāgo.",
  "atk-abh03a:316_5": "Bhavesu avītarāgoti rūpārūpabhavesu avītarāgo.",
  "atk-abh03a:317_0": "113. Pāsāṇalekhūpamādīsu – anusetīti appahīnatāya anuseti. Na khippaṃ lujjatīti na",
  "atk-abh03a:317_1": "antarā nassati, kappuṭṭhāneneva nassati. Evamevanti evaṃ tassāpi puggalassa kodho",
  "atk-abh03a:317_2": "na antarā punadivase vā aparadivase vā nibbāti, addhaniyo pana hoti. Maraṇeneva nibbātīti",
  "atk-abh03a:317_3": "attho. Ayaṃ vuccatīti ayaṃ evarūpo puggalo pāsāṇalekhā viya kujjhanabhāvena ciraṭṭhitikato",
  "atk-abh03a:317_4": "pāsāṇalekhūpamoti vuccati.",
  "atk-abh03a:318_0": "114. So ca khvassa kodhoti so appamattakepi kāraṇe sahasā kuddhassa kodho. Na ciranti",
  "atk-abh03a:318_1": "aciraṃ appahīnatāya nānuseti. Yathā pana pathaviyaṃ ākaḍḍhitvā katalekhā vātādīhi",
  "atk-abh03a:318_2": "khippaṃ nassati, evamassa sahasā uppannopi kodho khippameva nibbātīti attho. Ayaṃ",
  "atk-abh03a:318_3": "vuccatīti ayaṃ evarūpo puggalo pathaviyaṃ lekhā viya kujjhanabhāvena aciraṭṭhitikato",
  "atk-abh03a:318_4": "pathavīlekhūpamoti vuccati.",
  "atk-abh03a:319_0": "115. Āgāḷhenāti atigāḷhena mammacchedakena thaddhavacanena. Pharusenāti na sotasukhena.",
  "atk-abh03a:319_1": "Amanāpenāti na cittasukhena. Saṃsandatīti ekībhavati. Sandhiyatīti ghaṭayati. Sammodatīti",
  "atk-abh03a:319_2": "nirantaro hoti. Atha vā – saṃsandatīti cittakiriyādīsu cittena samodhānaṃ gacchati.",
  "atk-abh03a:319_3": "Khīrodakaṃ viya ekībhāvaṃ upetīti attho. Sandhiyatīti ṭhānagamanādīsu kāyakiriyādīsu",
  "atk-abh03a:319_4": "kāyena samodhānaṃ gacchati. Tilataṇḍulā viya missībhāvaṃ upetīti attho. Sammodatīti",
  "atk-abh03a:319_5": "uddesaparipucchādīsu vacīkiriyāsu vācāya samodhānaṃ gacchati. Vippavāsagatopi piyasahāyako",
  "atk-abh03a:319_6": "viya piyatarabhāvaṃ upetīti attho. Apica – kiccakaraṇīyesu tehi saddhiṃ āditova ekakiriyabhāvaṃ",
  "atk-abh03a:319_7": "upagacchanto saṃsandati. Yāva majjhā pavattanto sandhiyati, yāva pariyosānā anivattanto",
  "atk-abh03a:319_8": "sammodatītipi veditabbo. Ayaṃ vuccatīti ayaṃ evarūpo puggalo udakalekhā viya khippaṃ",
  "atk-abh03a:319_9": "saṃsandanato udakalekhūpamoti vuccati.",
  "atk-abh03a:320_0": "116. Potthakūpamesu – yāya upamāya te potthakūpamāti vuccanti, taṃ tāva upamaṃ dassetuṃ",
  "atk-abh03a:320_1": "tayo potthakātiādi vuttaṃ. Tattha navoti navavāyimo. Potthakoti sāṇavākasāṭako. Dubbaṇṇoti",
  "atk-abh03a:320_2": "vivaṇṇo. Dukkhasamphassoti kharasamphasso. Appagghoti atibahuṃ agghanto kahāpaṇagghanako",
  "atk-abh03a:320_3": "hoti. Majjhimoti paribhogamajjhimo. So hi navabhāvaṃ atikkamitvā jiṇṇabhāvaṃ appatto",
  "atk-abh03a:320_4": "majjhe paribhogakālepi dubbaṇṇo ca dukkhasamphasso ca appagghoyeva ca hoti. Atibahuṃ",
  "atk-abh03a:320_5": "agghanto aḍḍhaṃ agghati. Jiṇṇakāle pana aḍḍhamāsakaṃ vā kākaṇikaṃ vā agghati. Ukkhaliparimajjananti",
  "atk-abh03a:320_6": "kāḷukkhaliparipuñchanaṃ.",
  "atk-abh03a:321_0": "Navoti upasampadāya pañcavassakālato heṭṭhā jātiyā saṭṭhivassopi navoyeva. Dubbaṇṇatāyāti",
  "atk-abh03a:321_1": "sarīravaṇṇenapi guṇavaṇṇenapi dubbaṇṇatāya. Dussīlassa hi parisamajjhe nisinnassa",
  "atk-abh03a:321_2": "nittejatāya sarīravaṇṇopi na sampajjati, guṇavaṇṇe vattabbameva natthi. Ye kho panassāti",
  "atk-abh03a:321_3": "ye kho pana tassa upaṭṭhākā vā ñātimittādayo vā etaṃ puggalaṃ sevanti. Tesaṃ tanti",
  "atk-abh03a:321_4": "tesaṃ puggalānaṃ cha satthāre sevantānaṃ micchādiṭṭhikānaṃ viya, devadattaṃ sevantānaṃ",
  "atk-abh03a:321_5": "kokālikādīnaṃ viya ca taṃ sevanaṃ dīgharattaṃ ahitāya dukkhāya hoti. Majjhimoti pañcavassakālato",
  "atk-abh03a:321_6": "paṭṭhāya yāva navavassakālā majjhimo nāma. Theroti dasavassakālato paṭṭhāya thero",
  "atk-abh03a:321_7": "nāma. Evamāhaṃsūti evaṃ vadanti. Kiṃ nu kho tuyhanti tuyhaṃ bālassa bhaṇitena ko",
  "atk-abh03a:321_8": "atthoti vuttaṃ hoti. Tathārūpanti tathājātikaṃ tathāsabhāvaṃ ukkhepanīyakammassa kāraṇabhūtaṃ.",
  "atk-abh03a:322_0": "117. Kāsikavatthūpamesu – kāsikavatthaṃ nāma tayo kappāsaṃsū gahetvā kantitasuttena",
  "atk-abh03a:322_1": "vāyitaṃ sukhumavatthaṃ. Taṃ navavāyimaṃ anagghaṃ hoti. Paribhogamajjhimaṃ vīsampi",
  "atk-abh03a:322_2": "tiṃsampi sahassāni agghati. Jiṇṇakāle pana aṭṭhapi dasapi sahassāni agghati.",
  "atk-abh03a:323_0": "Tesaṃ taṃ hotīti tesaṃ sammāsambuddhādayo sevantānaṃ viya taṃ sevanaṃ dīgharattaṃ",
  "atk-abh03a:323_1": "hitāya sukhāya hoti. Sammāsambuddhañhi ekaṃ nissāya yāvajjakālā muccanakasattānaṃ",
  "atk-abh03a:323_2": "pamāṇaṃ natthi. Tathā sāriputtattheramahāmoggallānatthere avasese ca asītimahāsāvake",
  "atk-abh03a:323_3": "nissāya saggaṃ gatasattānaṃ pamāṇaṃ natthi. Yāvajjakālā tesaṃ diṭṭhānugatiṃ paṭipannasattānampi",
  "atk-abh03a:323_4": "pamāṇaṃ natthiyeva. Ādheyyaṃ gacchatīti tassa mahātherassa taṃ atthanissitaṃ vacanaṃ",
  "atk-abh03a:323_5": "yathā gandhakaraṇḍake kāsikavatthaṃ ādhātabbataṃ ṭhapetabbataṃ gacchati, evaṃ uttamaṅge",
  "atk-abh03a:323_6": "sirasmiṃ hadaye ca ādhātabbataṃ ṭhapetabbatampi gacchati. Sesamettha heṭṭhā vuttānusāreneva veditabbaṃ.",
  "atk-abh03a:324_0": "118. Suppameyyādīsu – sukhena pametabboti suppameyyo. Idhāti imasmiṃ sattaloke. Uddhatoti",
  "atk-abh03a:324_1": "uddhaccena samannāgato. Unnaḷoti uggatanaḷo; tucchamānaṃ ukkhipitvā ṭhitoti attho.",
  "atk-abh03a:324_2": "Capaloti pattamaṇḍanādinā cāpallena samannāgato. Mukharoti mukhakharo. Vikiṇṇavācoti",
  "atk-abh03a:324_3": "asaṃyatavacano. Asamāhitoti cittekaggatārahito. Vibbhantacittoti bhantacitto, bhantagāvībhantamigīsappaṭibhāgo.",
  "atk-abh03a:324_4": "Pākaṭindriyoti vivaṭindriyo. Ayaṃ vuccatīti ayaṃ evarūpo puggalo ‘suppameyyo’ti vuccati.",
  "atk-abh03a:324_5": "Yathā hi parittassa udakassa sukhena pamāṇaṃ gayhati; evameva imehi aguṇaṅgehi samannāgatassa",
  "atk-abh03a:324_6": "sukhena pamāṇaṃ gayhati. Tenesa ‘suppameyyo’ti vutto.",
  "atk-abh03a:325_0": "119. Dukkhena pametabboti duppameyyo. Anuddhatādīni vuttapaṭipakkhavasena veditabbāni.",
  "atk-abh03a:325_1": "Ayaṃ vuccatīti ayaṃ evarūpo puggalo ‘duppameyyo’ti vuccati. Yathā hi mahāsamuddassa",
  "atk-abh03a:325_2": "dukkhena pamāṇaṃ gayhati; evameva imehi guṇaṅgehi samannāgatassa dukkhena pamāṇaṃ",
  "atk-abh03a:325_3": "gayhati. Tādiso ‘anāgāmī nu kho, khīṇāsavo nu kho’ti vattabbataṃ gacchati, tenesa",
  "atk-abh03a:325_4": "‘duppameyyo’ti vutto.",
  "atk-abh03a:326": "120. Na sakkā pametunti appameyyo. Yathā hi ākāsassa na sakkā pamāṇaṃ gahetuṃ, evaṃ khīṇāsavassa. Tenesa ‘appameyyo’ti vutto.",
  "atk-abh03a:327_0": "121. Na sevitabbādīsu – na sevitabboti na upasaṅkamitabbo. Na bhajitabboti na allīyitabbo.",
  "atk-abh03a:327_1": "Na payirupāsitabboti na santike nisīdanavasena punappunaṃ upāsitabbo. Hīno hoti sīlenātiādīsu",
  "atk-abh03a:327_2": "upādāyupādāya hīnatā veditabbā. Yo hi pañca sīlāni rakkhati, so dasa sīlāni rakkhantena",
  "atk-abh03a:327_3": "na sevitabbo. Yo pana dasa sīlāni rakkhati, so catupārisuddhisīlaṃ rakkhantena na",
  "atk-abh03a:327_4": "sevitabbo. Aññatra anuddayā aññatra anukampāti ṭhapetvā anuddayañca anukampañca.",
  "atk-abh03a:327_5": "Attano atthāya eva hi evarūpo puggalo na sevitabbo. Anuddayānukampāvasena pana taṃ",
  "atk-abh03a:327_6": "upasaṅkamituṃ vaṭṭati.",
  "atk-abh03a:328_0": "122. Sadiso hotīti samāno hoti. Sīlasāmaññagatānaṃ satanti sīlena samānabhāvaṃ gatānaṃ",
  "atk-abh03a:328_1": "santānaṃ. Sīlakathā ca no bhavissatīti evaṃ samānasīlānaṃ amhākaṃ sīlameva ārabbha",
  "atk-abh03a:328_2": "kathā bhavissati. Sā ca no phāsu bhavissatīti sā ca sīlakathā amhākaṃ phāsuvihāro",
  "atk-abh03a:328_3": "sukhavihāro bhavissati. Sā ca no pavattinī bhavissatīti sā ca amhākaṃ kathā divasampi",
  "atk-abh03a:328_4": "kathentānaṃ pavattinī bhavissati, na paṭihaññissati. Dvīsu hi sīlavantesu ekena sīlassa",
  "atk-abh03a:328_5": "vaṇṇe kathite itaro anumodati; tena tesaṃ kathā phāsu ceva hoti, pavattinī ca. Ekasmiṃ",
  "atk-abh03a:328_6": "pana dussīle sati dussīlassa sīlakathā dukkathāti neva sīlakathā hoti, na phāsu hoti,",
  "atk-abh03a:328_7": "na pavattinī. Samādhipaññākathāsupi eseva nayo. Dve hi samādhilābhino samādhikathaṃ,",
  "atk-abh03a:328_8": "sappaññā ca paññākathaṃ kathentā, rattiṃ vā divasaṃ vā atikkantampi na jānanti.",
  "atk-abh03a:329_0": "123. Sakkatvā garuṃ katvāti sakkārañceva garukārañca karitvā. Adhiko hotīti atireko",
  "atk-abh03a:329_1": "hoti. Sīlakkhandhanti sīlarāsiṃ. Paripūressāmīti taṃ atirekasīlaṃ puggalaṃ nissāya",
  "atk-abh03a:329_2": "attano aparipūraṃ sīlarāsiṃ paripūraṃ karissāmi. Tattha tattha paññāya anuggahessāmīti",
  "atk-abh03a:329_3": "ettha sīlassa asappāye anupakāradhamme vajjetvā sappāye upakāradhamme sevanto tasmiṃ",
  "atk-abh03a:329_4": "tasmiṃ ṭhāne sīlakkhandhaṃ paññāya anuggaṇhāti nāma. Samādhipaññākkhandhesupi eseva nayo.",
  "atk-abh03a:330_0": "124. Jigucchitabbādīsu – jigucchitabboti gūthaṃ viya jigucchitabbo. Atha kho nanti",
  "atk-abh03a:330_1": "atha kho assa. Kittisaddoti kathāsaddo. Evamevanti ettha gūthakūpo viya dussīlyaṃ",
  "atk-abh03a:330_2": "daṭṭhabbaṃ. Gūthakūpe patitvā ṭhito dhamanīahi viya dussīlapuggalo. Guthakūpato uddhariyamānena",
  "atk-abh03a:330_3": "tena ahinā purisassa sarīraṃ āruḷhenāpi adaṭṭhabhāvo viya dussīlaṃ sevamānassāpi",
  "atk-abh03a:330_4": "tassa kiriyāya kāraṇabhāvo sarīraṃ gūthena makkhetvā ahino gatakālo viya dussīlaṃ",
  "atk-abh03a:330_5": "sevamānassa pāpakittisaddassa abbhuggamanakālo veditabbo.",
  "atk-abh03a:331_0": "125. Tindukālātanti tindukarukkhaalātaṃ. Bhiyyoso mattāya cicciṭāyatīti tañhi jhāyamānaṃ",
  "atk-abh03a:331_1": "pakatiyāpi papaṭikāyo muñcantaṃ cicciṭāyati ciṭiciṭāti saddaṃ karoti. Ghaṭṭitaṃ pana",
  "atk-abh03a:331_2": "adhimattaṃ karotīti attho. Evamevanti evamevaṃ kodhano attano dhammatāyapi uddhato",
  "atk-abh03a:331_3": "caṇḍikato hutvā carati. Appamattakaṃ pana vacanaṃ vuttakāle ‘mādisaṃ nāma evaṃ vadatī’ti",
  "atk-abh03a:331_4": "atirekataraṃ uddhato caṇḍikato hutvā carati. Gūthakūpoti gūthapuṇṇakūpo, gūtharāsiyeva",
  "atk-abh03a:331_5": "vā. Opammasaṃsandanaṃ panettha purimanayeneva veditabbaṃ. Tasmā evarūpo puggalo ajjhupekkhitabbo,",
  "atk-abh03a:331_6": "na sevitabboti yasmā kodhano atiseviyamānopi atiupasaṅkamiyamānopi kujjhatiyeva,",
  "atk-abh03a:331_7": "‘kiṃ iminā’ti paṭikkamantopi kujjhatiyeva, tasmā palālaggi viya ajjhupekkhitabbo,",
  "atk-abh03a:331_8": "na sevitabbo. Kiṃ vuttaṃ hoti? Yo hi palālaggiṃ atiupasaṅkamitvā tappati, tassa sarīraṃ",
  "atk-abh03a:331_9": "jhāyati. Yo atipaṭikkamitvā tappati, tassa sītaṃ na vūpasammati. Anupasaṅkamitvā",
  "atk-abh03a:331_10": "apaṭikkamitvā pana majjhattabhāvena tappentassa sītaṃ vūpasammati, kāyopi na ḍayhati.",
  "atk-abh03a:331_11": "Tasmā palālaggi viya kodhano puggalo majjhattabhāvena ajjhupekkhitabbo, na sevitabbo,",
  "atk-abh03a:331_12": "na bhajitabbo, na payirupāsitabbo.",
  "atk-abh03a:332_0": "126. Kalyāṇamittoti sucimitto. Kalyāṇasahāyoti sucisahāyo. Sahāyoti sahagāmī saddhiṃcaro.",
  "atk-abh03a:332_1": "Kalyāṇasampavaṅkoti kalyāṇesu sucipuggalesu sampavaṅko, tanninnatappoṇatappabbhāramānasoti attho.",
  "atk-abh03a:333_0": "127. Sīlesu paripūrakārītiādīsu – sīlesu paripūrakārinoti ete ariyasāvakā yāni tāni",
  "atk-abh03a:333_1": "maggabrahmacariyassa ādibhūtāni, ādibrahmacariyakāni, pārājikasaṅkhātāni cattāri",
  "atk-abh03a:333_2": "mahāsīlasikkhāpadāni, tesaṃ avītikkamanato yāni khuddānukhuddakāni āpajjanti, tehi",
  "atk-abh03a:333_3": "ca vuṭṭhānato sīlesu yaṃ kattabbaṃ, taṃ paripūraṃ samattaṃ karontīti ‘sīlesu paripūrakārino’ti",
  "atk-abh03a:333_4": "vuccanti. Samādhipāribandhakānaṃ pana kāmarāgabyāpādānaṃ, paññāpāribandhakassa ca",
  "atk-abh03a:333_5": "saccapaṭicchādakassa mohassa asamūhatattā, samādhiṃ paññañca bhāventāpi samādhipaññāsu",
  "atk-abh03a:333_6": "yaṃ kattabbaṃ taṃ mattaso pamāṇena padesamattameva karontīti samādhismiṃ paññāya",
  "atk-abh03a:333_7": "ca mattaso kārinoti vuccanti. Iminā upāyena itaresupi dvīsu nayesu attho veditabbo.",
  "atk-abh03a:334": "Tatrāyaṃ aparopi suttantanayo –",
  "atk-abh03a:335_0": "“Idha, bhikkhave, bhikkhu sīlesu paripūrakārī hoti, samādhismiṃ mattaso kārī, paññāya",
  "atk-abh03a:335_1": "mattaso kārī. So yāni tāni khuddānukhuddakāni sikkhāpadāni tāni āpajjatipi, vuṭṭhātipi.",
  "atk-abh03a:335_2": "Taṃ kissa hetu? Na hi mettha, bhikkhave, abhabbatā vuttā. Yāni ca kho tāni sikkhāpadāni",
  "atk-abh03a:335_3": "ādibrahmacariyakāni brahmacariyasāruppāni, tattha dhuvasīlo ca hoti, ṭhitasīlo ca,",
  "atk-abh03a:335_4": "samādāya sikkhati sikkhāpadesu. So tiṇṇaṃ saṃyojanānaṃ parikkhayā sotāpanno hoti,",
  "atk-abh03a:335_5": "avinipātadhammo niyato sambodhiparāyaṇo. Idha pana, bhikkhave, bhikkhu sīlesu…pe…",
  "atk-abh03a:335_6": "so tiṇṇaṃ saṃyojanānaṃ parikkhayā, rāgadosamohānaṃ tanuttā, sakadāgāmī hoti; sakideva",
  "atk-abh03a:335_7": "imaṃ lokaṃ āgantvā dukkhassantaṃ karoti. Idha pana, bhikkhave, bhikkhu sīlesu paripūrakārī",
  "atk-abh03a:335_8": "hoti, samādhismiṃ paripūrakārī, paññāya mattaso kārī. So yāni tāni…pe… sikkhati sikkhāpadesu.",
  "atk-abh03a:335_9": "So pañcannaṃ orambhāgiyānaṃ…pe… anāvattidhammo tasmā lokā. Idha pana, bhikkhave,",
  "atk-abh03a:335_10": "bhikkhu sīlesu paripūrakārī, samādhismiṃ paripūrakārī, paññāya paripūrakārī. So yāni",
  "atk-abh03a:335_11": "tāni khuddānukhuddakāni…pe… sikkhati sikkhāpadesu. So āsavānaṃ khayā…pe… upasampajja viharatī”ti.",
  "atk-abh03a:336_0": "130. Satthāraniddese – pariññaṃ paññapetīti pahānaṃ samatikkamaṃ paññapeti. Tatrāti",
  "atk-abh03a:336_1": "tesu tīsu janesu. Tena daṭṭhabboti tena paññāpanena so satthā rūpāvacarasamāpattiyā",
  "atk-abh03a:336_2": "lābhīti daṭṭhabboti attho. Dutiyavārepi eseva nayo. Sammāsambuddho satthā tena daṭṭhabboti",
  "atk-abh03a:336_3": "tena titthiyehi asādhāraṇena paññāpanena ayaṃ tatiyo satthā sabbaññubuddho daṭṭhabbo.",
  "atk-abh03a:336_4": "Titthiyā hi kāmānaṃ pariññaṃ paññapentā rūpabhavaṃ vakkhanti. Rūpānaṃ pariññaṃ paññapentā",
  "atk-abh03a:336_5": "arūpabhavaṃ vakkhanti. Vedanānaṃ pariññaṃ paññapentā asaññabhavaṃ vakkhanti. Sammā",
  "atk-abh03a:336_6": "paññapentā ‘evaṃ paññapeyyuṃ’, no ca sammā paññapetuṃ sakkonti. Sammāsambuddho pana",
  "atk-abh03a:336_7": "kāmānaṃ pariññaṃ pahānaṃ anāgāmimaggena paññapeti. Rūpavedanānaṃ pariññaṃ pahānaṃ",
  "atk-abh03a:336_8": "arahattamaggena paññapeti. Ime tayo satthāroti ime dve janā bāhirakā, eko sammāsambuddhoti",
  "atk-abh03a:336_9": "– imasmiṃ loke tayo satthāro nāma.",
  "atk-abh03a:337_0": "131. Dutiye satthāraniddese – diṭṭhe ceva dhammeti imasmiṃ attabhāve. Attānaṃ saccato",
  "atk-abh03a:337_1": "thetato paññapetīti “attā nāmeko atthi nicco dhuvo sassato”ti bhūtato thirato paññapeti.",
  "atk-abh03a:337_2": "Abhisamparāyañcāti aparasmiṃ attabhāve evameva paññapeti. Sesamettha vuttanayeneva veditabbanti.",
  "atk-abh03a:338": "Tikaniddesavaṇṇanā.",
  "atk-abh03a:339": "4. Catukkaniddesavaṇṇanā",
  "atk-abh03a:340_0": "132. Catukkaniddese – asappurisoti lāmakapuriso. Pāṇaṃ atipātetīti pāṇātipātī. Adinnaṃ",
  "atk-abh03a:340_1": "ādiyatīti adinnādāyī. Kāmesu micchā caratīti kāmesumicchācārī. Musā vadatīti musāvādī.",
  "atk-abh03a:340_2": "Surāmerayamajjapamāde tiṭṭhatīti surāmerayamajjapamādaṭṭhāyī.",
  "atk-abh03a:341_0": "133. Pāṇātipāte samādapetīti yathā pāṇaṃ atipāteti, tathā naṃ tattha gahaṇaṃ gaṇhāpeti.",
  "atk-abh03a:341_1": "Sesesupi eseva nayo. Ayaṃ vuccatīti ayaṃ evarūpo puggalo yasmā sayaṃ katena ca dussīlyena",
  "atk-abh03a:341_2": "samannāgato yañca samādapitena kataṃ, tato upaḍḍhassa dāyādo, tasmā asappurisena",
  "atk-abh03a:341_3": "asappurisataroti vuccati. Sappurisoti uttamapuriso.",
  "atk-abh03a:342": "135. Sappurisena sappurisataroti attanā katena susīlyena samannāgatattā yañca samādapito karoti. Tato upaḍḍhassa dāyādattā uttamapurisena uttamapurisataro.",
  "atk-abh03a:343": "136. Pāpoti akusalakammapathasaṅkhātena dasavidhena pāpena samannāgato.",
  "atk-abh03a:344": "138. Kalyāṇoti kusalakammapathasaṅkhātena dasavidhena kalyāṇadhammena samannāgato suddhako bhadrako. Sesamettha heṭṭhā vuttanayattā uttānatthameva.",
  "atk-abh03a:345": "140. Pāpadhammādīsu – pāpo dhammo assāti pāpadhammo. Kalyāṇo dhammo assāti kalyāṇadhammo. Sesamettha uttānatthameva.",
  "atk-abh03a:346_0": "144. Sāvajjādīsu – sāvajjoti sadoso. Sāvajjena kāyakammenāti sadosena pāṇātipātādinā",
  "atk-abh03a:346_1": "kāyakammena. Itaresupi eseva nayo. Ayaṃ vuccatīti ayaṃ evarūpo puggalo tīhi dvārehi",
  "atk-abh03a:346_2": "āyūhanakammassa sadosattā, gūthakuṇapādibharito padeso viya sāvajjoti vuccati.",
  "atk-abh03a:347_0": "145. Sāvajjena bahulanti yassa sāvajjameva kāyakammaṃ bahu hoti, appaṃ anavajjaṃ;",
  "atk-abh03a:347_1": "so sāvajjena bahulaṃ kāyakammena samannāgato, appaṃ anavajjenāti vuccati. Itaresupi",
  "atk-abh03a:347_2": "eseva nayo. Ko pana evarūpo hotīti? Yo gāmadhammatāya vā nigamadhammatāya vā kadāci",
  "atk-abh03a:347_3": "karahaci uposathaṃ samādiyati, sīlāni pūreti. Ayaṃ vuccatīti ayaṃ evarūpo puggalo",
  "atk-abh03a:347_4": "tīhi dvārehi āyūhanakammesu sāvajjasseva bahulatāya anavajjassa appatāya vajjabahuloti vuccati.",
  "atk-abh03a:348_0": "Yathā hi ekasmiṃ padese dubbaṇṇāni duggandhāni pupphāni rāsikatānassu, tesaṃ upari",
  "atk-abh03a:348_1": "tahaṃ tahaṃ atimuttakavassikapāṭalāni patitāni bhaveyyuṃ. Evarūpo ayaṃ puggalo veditabbo.",
  "atk-abh03a:348_2": "Yathā pana ekasmiṃ padese atimuttakavassikapāṭalāni rāsikatānassu, tesaṃ upari tahaṃ",
  "atk-abh03a:348_3": "tahaṃ dubbaṇṇaduggandhāni badarapupphādīni patitāni bhaveyyuṃ. Evarūpo tatiyo puggalo",
  "atk-abh03a:348_4": "veditabbo. Catuttho pana tīhipi dvārehi āyūhanakammassa niddosattā, catumadhurabharitasuvaṇṇapāti",
  "atk-abh03a:348_5": "viya daṭṭhabbo. Tesu paṭhamo andhabālaputhujjano. Dutiyo antarantarā kusalassa kārako",
  "atk-abh03a:348_6": "lokiyaputhujjano. Tatiyo sotāpanno sakadāgāmianāgāminopi eteneva saṅgahitā. Catuttho",
  "atk-abh03a:348_7": "khīṇāsavo. So hi ekantena anavajjoyeva. Ayaṃ aṅguttaraṭṭhakathāyo.",
  "atk-abh03a:349_0": "148. Ugghaṭitaññūādīsu – ugghaṭitaññūti ettha ugghaṭitaṃ nāma ñāṇugghāṭanaṃ, ñāṇe",
  "atk-abh03a:349_1": "ugghaṭitamatteyeva jānātīti attho. Saha udāhaṭavelāyāti udāhāre udāhaṭamatteyeva.",
  "atk-abh03a:349_2": "Dhammābhisamayoti catusaccadhammassa ñāṇena saddhiṃ abhisamayo. Ayaṃ vuccatīti ayaṃ",
  "atk-abh03a:349_3": "‘cattāro satipaṭṭhānā’tiādinā nayena saṃkhittena mātikāya ṭhapiyamānāya desanānusārena",
  "atk-abh03a:349_4": "ñāṇaṃ pesetvā arahattaṃ gaṇhituṃ samattho puggalo ugghaṭitaññūti vuccati.",
  "atk-abh03a:350_0": "149. Vipañcitaṃ vitthāritameva atthaṃ jānātīti vipañcitaññū. Ayaṃ vuccatīti ayaṃ",
  "atk-abh03a:350_1": "saṅkhittena mātikaṃ ṭhapetvā vitthārena atthe bhājiyamāne arahattaṃ pāpuṇituṃ samattho",
  "atk-abh03a:350_2": "puggalo vipañcitaññūti vuccati.",
  "atk-abh03a:351": "150. Uddesādīhi netabboti neyyo. Anupubbena dhammābhisamayo hotīti anukkamena arahattappatti.",
  "atk-abh03a:352": "151. Byañjanapadameva paramaṃ assāti padaparamo. Na tāya jātiyā dhammābhisamayo hotīti na tena attabhāvena jhānaṃ vā vipassanaṃ vā maggaṃ vā phalaṃ vā nibbattetuṃ sakkotīti attho.",
  "atk-abh03a:353_0": "152. Yuttapaṭibhānādīsu – paṭibhānaṃ vuccati ñāṇampi, ñāṇassa upaṭṭhitavacanampi.",
  "atk-abh03a:353_1": "Taṃ idha adhippetaṃ. Atthayuttaṃ kāraṇayuttañca paṭibhānamassāti yuttappaṭibhāno.",
  "atk-abh03a:353_2": "Pucchitānantarameva sīghaṃ byākātuṃ asamatthatāya no muttaṃ paṭibhānamassāti no muttappaṭibhāno.",
  "atk-abh03a:353_3": "Iminā nayena sesā veditabbā. Ettha pana paṭhamo – kiñci kālaṃ vīmaṃsitvā yuttameva",
  "atk-abh03a:353_4": "pekkhati, tipiṭakacūḷanāgatthero viya. So kira pañhaṃ puṭṭho pariggahetvā yuttapayuttakāraṇameva katheti.",
  "atk-abh03a:354_0": "Dutiyo – pucchānantarameva yena vā tena vā vacanena paṭibāhati, vīmaṃsitvāpi ca yuttaṃ",
  "atk-abh03a:354_1": "na pekkhati catunikāyikapaṇḍitatissatthero viya. So kira pañhaṃ puṭṭho pañhapariyosānampi",
  "atk-abh03a:354_2": "nāgameti, yaṃ vā taṃ vā kathetiyeva. Vacanatthaṃ panassa vīmaṃsiyamānaṃ katthaci na laggati.",
  "atk-abh03a:355": "Tatiyo – pucchāsamakālameva yuttaṃ pekkhati, taṅkhaṇaññeva vacanaṃ byākaroti tipiṭakacūḷābhayatthero viya. So kira pañhaṃ puṭṭho sīghameva katheti, yuttapayuttakāraṇo ca hoti.",
  "atk-abh03a:356": "Catuttho – puṭṭho samāno neva yuttaṃ pekkhati, na yena vā tena vā paṭibāhituṃ sakkoti tibbandhakāranimuggo viya hoti lāḷudāyitthero viya.",
  "atk-abh03a:357_0": "156. Dhammakathikesu – appañca bhāsatīti sampattaparisāya thokameva katheti. Asahitañcāti",
  "atk-abh03a:357_1": "kathento ca pana na atthayuttaṃ kāraṇayuttaṃ katheti. Parisā cassa na kusalā hotīti",
  "atk-abh03a:357_2": "sotuṃ nisinnaparisā cassa yuttāyuttaṃ kāraṇākāraṇaṃ siliṭṭhāsiliṭṭhaṃ na jānātīti",
  "atk-abh03a:357_3": "attho. Evarūpoti ayaṃ evaṃjātiko bāladhammakathiko. Evaṃjātikāya bālaparisāya dhammakathikotveva",
  "atk-abh03a:357_4": "nāmaṃ labhati. Iminā nayena sabbattha attho veditabbo. Ettha ca dveyeva janā sabhāvadhammakathikā,",
  "atk-abh03a:357_5": "itare pana dhammakathikānaṃ antare paviṭṭhattā evaṃ vuttā.",
  "atk-abh03a:358_0": "157. Valāhakūpamesu valāhakāti meghā. Gajjitāti thanitā. Tattha gajjitvā no vassanabhāvo",
  "atk-abh03a:358_1": "nāma pāpako. Manussā hi yathā devo gajjati ‘suvuṭṭhikā bhavissatī’ti bījāni nīharitvā",
  "atk-abh03a:358_2": "vapanti. Atha deve avassante khette bījāni khetteyeva nassanti, gehe bījāni geheyeva",
  "atk-abh03a:358_3": "nassantīti dubbhikkhaṃ hoti. No gajjitvā vassanabhāvopi pāpakova. Manussā hi ‘imasmiṃ",
  "atk-abh03a:358_4": "kāle dubbuṭṭhikā bhavissatī’ti ninnaṭṭhānesuyeva vappaṃ karonti. Atha devo vassitvā",
  "atk-abh03a:358_5": "sabbabījāni mahāsamuddaṃ pāpeti, dubbhikkhameva hoti. Gajjitvā vassanabhāvo pana",
  "atk-abh03a:358_6": "bhaddako. Tadā hi subhikkhaṃ hoti. No gajjitvā no vassanabhāvo ekantapāpakova.",
  "atk-abh03a:359": "Bhāsitā hoti no kattāti ‘idāni ganthadhuraṃ pūressāmi, vāsadhuraṃ pūressāmī’ti kathetiyeva, na pana uddesaṃ gaṇhāti, na kammaṭṭhānaṃ bhāveti.",
  "atk-abh03a:360_0": "Kattā hoti no bhāsitāti ‘ganthadhuraṃ vā pūressāmi vāsadhuraṃ vā’ti na bhāsati. Sampatte",
  "atk-abh03a:360_1": "pana kāle tamatthaṃ sampādeti. Iminā nayena itarepi veditabbā. Sabbaṃ panetaṃ paccayadāyakeneva",
  "atk-abh03a:360_2": "kathitaṃ. Eko hi ‘asukadivase nāma dānaṃ dassāmī’ti saṅghaṃ nimanteti, sampattakāle",
  "atk-abh03a:360_3": "no karoti. Ayaṃ puggalo puññena parihāyati, bhikkhusaṅghopi lābhena parihāyati. Aparo",
  "atk-abh03a:360_4": "saṅghaṃ animantetvāva sakkāraṃ katvā ‘bhikkhū ānessāmī’ti na labhati, sabbe aññattha",
  "atk-abh03a:360_5": "nimantitā honti. Ayampi puññena parihāyati, saṅghopi tena lābhena parihāyati. Aparo",
  "atk-abh03a:360_6": "paṭhamaṃ saṅghaṃ nimantetvā, pacchā sakkāraṃ katvā dānaṃ deti, ayaṃ kiccakārī hoti.",
  "atk-abh03a:360_7": "Aparo neva saṅghaṃ nimanteti, na dānaṃ deti, ayaṃ ‘pāpapuggalo’ti veditabbo.",
  "atk-abh03a:361_0": "158. Mūsikūpamesu – gādhaṃ kattā no vasitāti attano āsayaṃ bilaṃ kūpaṃ khaṇati, no",
  "atk-abh03a:361_1": "tattha vasati, kismiñcideva ṭhāne vasati, evaṃ biḷārādiamittavasaṃ gacchati. Khattātipi",
  "atk-abh03a:361_2": "pāṭho. Vasitā no gādhaṃ kattāti sayaṃ na khaṇati, parena khate bile vasati, evaṃ",
  "atk-abh03a:361_3": "jīvitaṃ rakkhati. Tatiyā dvepi karontī, jīvitaṃ rakkhati. Catutthā dvepi akarontī",
  "atk-abh03a:361_4": "amittavasaṃ gacchati. Imāya pana upamāya upamitesu puggalesu paṭhamo yathā sā mūsikā",
  "atk-abh03a:361_5": "gādhaṃ khaṇati, evaṃ navaṅgaṃ satthusāsanaṃ uggaṇhāti. Yathā pana sā tattha na vasati,",
  "atk-abh03a:361_6": "kismiñcideva ṭhāne vasantī, amittavasaṃ gacchati; tathā ayampi pariyattivasena ñāṇaṃ",
  "atk-abh03a:361_7": "pesetvā catusaccadhammaṃ na paṭivijjhati, lokāmisaṭṭhānesuyeva caranto maccumārakilesamāradevaputtamārasaṅkhātānaṃ",
  "atk-abh03a:361_8": "amittānaṃ vasaṃ gacchati. Dutiyo yathā sā mūsikā gādhaṃ na khaṇati, evaṃ navaṅgaṃ",
  "atk-abh03a:361_9": "satthusāsanaṃ na uggaṇhāti. Yathā pana parena khatabile vasantī jīvitaṃ rakkhati;",
  "atk-abh03a:361_10": "evaṃ parassa kathaṃ sutvā catusaccadhammaṃ paṭivijjhitvā tiṇṇaṃ mārānaṃ vasaṃ atikkamati.",
  "atk-abh03a:361_11": "Iminā nayena tatiyacatutthesupi opammasaṃsandanaṃ veditabbaṃ.",
  "atk-abh03a:362_0": "159. Ambūpamesu – āmaṃ pakkavaṇṇīti anto āmaṃ bahi pakkasadisaṃ. Pakkaṃ āmavaṇṇīti",
  "atk-abh03a:362_1": "anto pakkaṃ bahi āmasadisaṃ. Sesadvayesupi eseva nayo. Tattha yathā ambe apakkabhāvo",
  "atk-abh03a:362_2": "āmatā hoti, evaṃ puggalepi puthujjanabhāvo āmatā, ariyabhāvo pakkatā. Yathā ca tattha",
  "atk-abh03a:362_3": "pakkasadisatā pakkavaṇṇitā; evaṃ puggalepi ariyānaṃ abhikkamanādisadisatā pakkavaṇṇitāti",
  "atk-abh03a:362_4": "– iminā nayena upamitapuggalesu opammasaṃsandanaṃ veditabbaṃ.",
  "atk-abh03a:363_0": "160. Kumbhūpamesu – kumbhoti ghaṭo. Tucchoti anto ritto. Pihitoti pidahitvā ṭhapito.",
  "atk-abh03a:363_1": "Puroti anto puṇṇo. Vivaṭoti vivaritvā ṭhapito. Upamitapuggalesu panettha anto guṇasāravirahito",
  "atk-abh03a:363_2": "tuccho bāhirasobhanatāya pihito puggalo veditabbo. Sesesupi eseva nayo.",
  "atk-abh03a:364_0": "161. Udakarahadūpamesu – udakarahado tāva jaṇṇumattepi udake sati paṇṇarasasambhinnavaṇṇattā",
  "atk-abh03a:364_1": "vā bahalattā vā udakassa apaññāyamānatalo uttāno gambhīrobhāso nāma hoti. Tiporisa",
  "atk-abh03a:364_2": "catuporisepi pana udake sati acchattā udakassa paññāyamānatalo gambhīro uttānobhāso",
  "atk-abh03a:364_3": "nāma hoti. Ubhayakāraṇasambhāvato pana itare dve veditabbā. Puggalopi kilesussadabhāvato",
  "atk-abh03a:364_4": "guṇagambhīratāya ca abhāvato guṇagambhīrānaṃ sadisehi abhikkamādīhi yutto uttāno",
  "atk-abh03a:364_5": "gambhīrobhāso nāma. Iminā nayena sesāpi veditabbā.",
  "atk-abh03a:365_0": "162. Balībaddūpamesu – balībaddo tāva yo attano gogaṇaṃ ghaṭṭeti ubbejeti, paragogaṇe",
  "atk-abh03a:365_1": "pana sorato sukhasīlo hoti – ayaṃ sakagavacaṇḍo no paragavacaṇḍo nāma. Puggalopi",
  "atk-abh03a:365_2": "attano parisaṃ ghaṭṭento vijjhanto pharusena samudācaranto, paraparisāya pana soraccaṃ",
  "atk-abh03a:365_3": "nivātavuttitaṃ āpajjanto sakagavacaṇḍo hoti no paragavacaṇḍo nāmāti. Iminā nayena",
  "atk-abh03a:365_4": "sesāpi veditabbā. Niddesavāre panettha ubbejitā hotīti ghaṭṭetvā vijjhitvā ubbegappattaṃ karoticceva attho.",
  "atk-abh03a:366_0": "163. Āsīvisūpamesu – āsīviso tāva yassa visaṃ āsuṃ āgacchati sīghaṃ pharati; ghoraṃ",
  "atk-abh03a:366_1": "pana na hoti, cirakālaṃ na pīḷeti – ayaṃ āgataviso no ghoraviso. Sesapadesupi eseva",
  "atk-abh03a:366_2": "nayo. Puggalavibhājanaṃ pana uttānatthameva.",
  "atk-abh03a:367": "164. Ananuvicca apariyogāhetvā avaṇṇārahassa vaṇṇaṃ bhāsitā hotītiādīsu ananuviccāti atulayitvā, apariggaṇhitvā. Apariyogāhetvāti paññāya guṇe anogāhetvā.",
  "atk-abh03a:368_0": "166. Bhūtaṃ tacchanti vijjamānato bhūtaṃ, aviparītato tacchaṃ. Kālenāti yuttapayuttakālena.",
  "atk-abh03a:368_1": "Tatra kālaññū hotīti yamidaṃ kālenāti vuttaṃ. Tatra yo puggalo kālaññū hoti, kālaṃ",
  "atk-abh03a:368_2": "jānāti, tassa pañhassa veyyākaraṇatthāya “imasmiṃ kāle pucchitenāpi mayā na kathetabbā,",
  "atk-abh03a:368_3": "imasmiṃ kāle kathetabbā”ti – ayaṃ kālena bhaṇati nāma. Upekkhako viharatīti majjhattabhūtāya",
  "atk-abh03a:368_4": "upekkhāya ṭhito hutvā viharati. Sesaṃ sabbattha uttānatthameva.",
  "atk-abh03a:369_0": "167. Uṭṭhānaphalūpajīvītiādīsu – yo uṭṭhānavīriyeneva divasaṃ vītināmetvā tassa nissandaphalamattaṃ",
  "atk-abh03a:369_1": "kiñcideva labhitvā jīvikaṃ kappeti, taṃ pana uṭṭhānaṃ āgamma kiñci puññaphalaṃ na",
  "atk-abh03a:369_2": "paṭilabhati, taṃ sandhāya yassa puggalassa uṭṭhahatotiādi vuttaṃ. Tatūpari devāti",
  "atk-abh03a:369_3": "tato upari brahmakāyikādayo devā. Tesañhi uṭṭhānavīriyena kiccaṃ nāma natthi. Puññaphalameva",
  "atk-abh03a:369_4": "upajīvanti. Puññavato cāti idaṃ puññavante khattiyabrāhmaṇādayo ceva bhummadeve ādiṃ",
  "atk-abh03a:369_5": "katvā nimmānaratipariyosāne deve ca sandhāya vuttaṃ. Sabbepi hete vāyāmaphalañceva",
  "atk-abh03a:369_6": "puññaphalañca anubhavanti. Nerayikā pana neva uṭṭhānena ājīvaṃ uppādetuṃ sakkonti,",
  "atk-abh03a:369_7": "nāpi nesaṃ puññaphalena koci ājīvo uppajjati.",
  "atk-abh03a:370_0": "168. Tamādīsu – “nīce kule paccājāto”tiādikena tamena yuttoti tamo. Kāyaduccaritādīhi",
  "atk-abh03a:370_1": "puna nirayatamūpagamanato tamaparāyaṇo. Nesādakuleti migaluddakādīnaṃ kule. Venakuleti",
  "atk-abh03a:370_2": "vilīvakārakule. Rathakārakuleti cammakārakule. Pukkusakuleti pupphachaḍḍakakule.",
  "atk-abh03a:370_3": "Kasiravuttiketi dukkhavuttike. Dubbaṇṇoti paṃsupisācako viya jhāmakhāṇuvaṇṇo. Duddasikoti",
  "atk-abh03a:370_4": "vijātamātuyāpi amanāpadassano. Okoṭimakoti lakuṇḍako. Kāṇoti ekakkhikāṇo vā ubhayakkhikāṇo",
  "atk-abh03a:370_5": "vā. Kuṇīti ekahatthakuṇī vā ubhayahatthakuṇī vā. Khañjoti ekapādakhañjo vā ubhayapādakhañjo",
  "atk-abh03a:370_6": "vā. Pakkhahatoti hatapakkho pīṭhasappī. Padīpeyyassāti telakapallakādino padīpūpakaraṇassa.",
  "atk-abh03a:370_7": "Evaṃ puggalo tamo hoti tamaparāyaṇoti ettha eko puggalo bahiddhā ālokaṃ adisvā mātukucchismiññeva",
  "atk-abh03a:370_8": "kālaṃ katvā apāyesu nibbattanto sakalepi kappe saṃsarati. Sopi tamo tamaparāyaṇova.",
  "atk-abh03a:370_9": "So pana kuhakapuggalo bhaveyya. Kuhakassa hi evarūpā nibbatti hotīti vuttaṃ.",
  "atk-abh03a:371_0": "Ettha ca nīce kule paccājāto hoti caṇḍālakule vātiādīhi āgamanavipatti ceva pubbuppannapaccayavipatti",
  "atk-abh03a:371_1": "ca dassitā. Daliddetiādīhi pavattipaccayavipatti. Kasiravuttiketiādīhi ājīvupāyavipatti.",
  "atk-abh03a:371_2": "Dubbaṇṇotiādīhi rūpavipatti. Bahvābādhotiādīhi dukkhakāraṇasamāyogo. Na lābhītiādīhi",
  "atk-abh03a:371_3": "sukhakāraṇavipatti ceva upabhogavipatti ca. Kāyena duccaritantiādīhi tamaparāyaṇabhāvassa",
  "atk-abh03a:371_4": "kāraṇasamāyogo. Kāyassa bhedātiādīhi samparāyikatamūpagamo. Sukkapakkho vuttapaṭipakkhanayena veditabbo.",
  "atk-abh03a:372_0": "Apicettha tividhāya kulasampattiyā paccājātiādikena jotinā yuttato joti, ālokabhūtoti",
  "atk-abh03a:372_1": "vuttaṃ hoti. Kāyasucaritādīhi pana saggūpapattijotibhāvūpagamanato jotiparāyaṇo.",
  "atk-abh03a:372_2": "Khattiyamahāsālakule vātiādīsu khattiyamahāsālāti khattiyā mahāsārā mahāsārappattā",
  "atk-abh03a:372_3": "khattiyā. Yesañhi khattiyānaṃ heṭṭhimantena koṭisataṃ nidhānagataṃ hoti, tayo kahāpaṇakumbhā",
  "atk-abh03a:372_4": "vaḷañjanatthāya gehamajjhe rāsiṃ katvā ṭhapitā honti, te khattiyamahāsālā nāma. Yesaṃ",
  "atk-abh03a:372_5": "brāhmaṇānaṃ asītikoṭidhanaṃ nihitaṃ hoti, diyaḍḍho kahāpaṇakumbho vaḷañjanatthāya",
  "atk-abh03a:372_6": "gehamajjhe rāsiṃ katvā ṭhapito hoti, te brāhmaṇamahāsālā nāma. Yesaṃ gahapatīnaṃ",
  "atk-abh03a:372_7": "cattālīsakoṭidhanaṃ nihitaṃ hoti, kahāpaṇakumbho vaḷañjatthāya gehamajjhe rāsiṃ katvā",
  "atk-abh03a:372_8": "ṭhapito hoti, te gahapatimahāsālā nāma. Tesaṃ kuleti attho. Aḍḍheti issare. Nidhānagatadhanassa",
  "atk-abh03a:372_9": "mahantatāya mahaddhane. Suvaṇṇarajatabhājanādīnaṃ upabhogabhaṇḍānaṃ mahantatāya mahābhoge.",
  "atk-abh03a:372_10": "Nidhānagatassa jātarūparajatassa pahūtatāya pahūtajātarūparajate. Vittūpakaraṇassa",
  "atk-abh03a:372_11": "tuṭṭhikaraṇassa pahūtatāya pahūtavittūpakaraṇe. Godhanādīnañca sattavidhadhaññānañca",
  "atk-abh03a:372_12": "pahūtatāya pahūtadhanadhaññe. Abhirūpoti sundararūpo. Dassanīyoti aññaṃ kammaṃ pahāya",
  "atk-abh03a:372_13": "divasampi passitabbayutto. Pāsādikoti dassaneneva cittapasādāvaho. Paramāyāti uttamāya.",
  "atk-abh03a:372_14": "Vaṇṇapokkharatāyāti pokkharavaṇṇatāya. Pokkharaṃ vuccati sarīraṃ. Tassa vaṇṇasampattiyāti",
  "atk-abh03a:372_15": "attho. Samannāgatoti upeto.",
  "atk-abh03a:373_0": "169. Oṇatoṇatādīsu – diṭṭhadhammikāya vā samparāyikāya vā sampattiyā virahito oṇato.",
  "atk-abh03a:373_1": "Nīco, lāmakoti attho. Tabbipakkhato uṇṇato. Ucco, uggatoti attho. Sesamettha tamādīsu",
  "atk-abh03a:373_2": "vuttanayeneva veditabbaṃ. Apica – oṇatoṇatoti idāni nīco, āyatimpi nīcova bhavissati.",
  "atk-abh03a:373_3": "Oṇatuṇṇatoti idāni nīco, āyatiṃ ucco bhavissati. Uṇṇatoṇatoti idāni ucco, āyatiṃ",
  "atk-abh03a:373_4": "nīco bhavissati. Uṇṇatuṇṇatoti idāni ucco, āyatimpi uccova bhavissatīti.",
  "atk-abh03a:374_0": "170. Rukkhūpamesu – rukkho tāva pheggusāraparivāroti vanajeṭṭhakarukkho sayaṃ pheggu",
  "atk-abh03a:374_1": "hoti, parivārarukkhā panassa sārā honti. Iminā nayena sesā veditabbā. Puggalesu pana",
  "atk-abh03a:374_2": "sīlasāravirahato pheggutā, sīlācārasamannāgamena ca sāratā veditabbā.",
  "atk-abh03a:375_0": "171. Rūpappamāṇādīsu – sampattiyuttaṃ rūpaṃ pamāṇaṃ karotīti rūpappamāṇo. Tattha",
  "atk-abh03a:375_1": "pasādaṃ janetīti rūpappasanno. Kittisaddabhūtaṃ ghosaṃ pamāṇaṃ karotīti ghosappamāṇo.",
  "atk-abh03a:375_2": "Ārohaṃ vātiādīsu pana – ārohanti uccattanaṃ. Pariṇāhanti kisathūlabhāvāpagataṃ parikkhepasampattiṃ.",
  "atk-abh03a:375_3": "Saṇṭhānanti aṅgapaccaṅgānaṃ dīgharassavaṭṭatādiyuttaṭṭhānesu tathābhāvaṃ. Pāripūrinti",
  "atk-abh03a:375_4": "yathāvuttappakārānaṃ anūnataṃ, lakkhaṇaparipuṇṇabhāvaṃ vā. Paravaṇṇanāyāti parehi",
  "atk-abh03a:375_5": "parammukhā nicchāritāya guṇavaṇṇanāya. Parathomanāyāti parehi thutivasena gāthādiupanibandhanena",
  "atk-abh03a:375_6": "vuttāya thomanāya. Parapasaṃsanāyāti parehi sammukhā vuttāya pasaṃsāya. Paravaṇṇahārikāyāti",
  "atk-abh03a:375_7": "paramparathutivasena parehi pavattitāya vaṇṇaharaṇāya.",
  "atk-abh03a:376_0": "172. Cīvaralūkhanti cīvarassa dubbaṇṇādibhāvena lūkhataṃ. Pattalūkhanti bhājanassa",
  "atk-abh03a:376_1": "vaṇṇasaṇṭhānavatthūhi lūkhataṃ. Senāsanalūkhanti nāṭakādisampattivirahena senāsanassa",
  "atk-abh03a:376_2": "lūkhataṃ. Vividhanti acelakādibhāvena anekappakāraṃ. Dukkarakārikanti sarīratāpanaṃ.",
  "atk-abh03a:377_0": "Aparo nayo – imesu hi catūsu puggalesu rūpe pamāṇaṃ gahetvā pasanno rūpappamāṇo nāma.",
  "atk-abh03a:377_1": "Rūpappasannoti tasseva atthavacanaṃ. Ghose pamāṇaṃ gahetvā pasanno ghosappamāṇo nāma.",
  "atk-abh03a:377_2": "Cīvaralūkhapattalūkhesu pamāṇaṃ gahetvā pasanno lūkhappamāṇo nāma. Dhamme pamāṇaṃ",
  "atk-abh03a:377_3": "gahetvā pasanno dhammappamāṇo nāma. Itarāni tesaṃyeva atthavacanāni. Sabbasatte ca",
  "atk-abh03a:377_4": "tayo koṭṭhāse katvā dve koṭṭhāsā rūpappamāṇā, eko na rūpappamāṇo. Pañca koṭṭhāse",
  "atk-abh03a:377_5": "katvā cattāro koṭṭhāsā ghosappamāṇā, eko na ghosappamāṇo. Dasa koṭṭhāse katvā nava",
  "atk-abh03a:377_6": "koṭṭhāsā lūkhappamāṇā, eko na lūkhappamāṇo. Satasahassaṃ koṭṭhāse katvā pana eko",
  "atk-abh03a:377_7": "koṭṭhāsova dhammappamāṇo, sesā na dhammappamāṇā. Evamayaṃ catuppamāṇo lokasannivāso.",
  "atk-abh03a:378_0": "Etasmiṃ catuppamāṇe lokasannivāse buddhesu appasannā mandā, pasannāva bahukā. Rūpappamāṇassa",
  "atk-abh03a:378_1": "hi buddharūpato uttari pasādāvahaṃ rūpaṃ nāma natthi. Ghosappamāṇassa buddhānaṃ kittighosato",
  "atk-abh03a:378_2": "uttari pasādāvaho ghoso nāma natthi. Lūkhappamāṇassa kāsikāni vatthāni mahārahāni",
  "atk-abh03a:378_3": "kañcanabhājanāni tiṇṇaṃ utūnaṃ anucchavike sabbasampattiyutte pāsādavare pahāya paṃsukūlacīvaraselamayapattarukkhamūlādisenāsanasevino",
  "atk-abh03a:378_4": "buddhassa bhagavato lūkhato uttari pasādāvahaṃ aññaṃ lūkhaṃ nāma natthi. Dhammappamāṇassa",
  "atk-abh03a:378_5": "sadevake loke asādhāraṇasīlādiguṇassa tathāgatassa sīlādiguṇato uttari pasādāvaho",
  "atk-abh03a:378_6": "añño sīlādiguṇo nāma natthi. Iti bhagavā imaṃ catuppamāṇikaṃ lokasannivāsaṃ muṭṭhinā",
  "atk-abh03a:378_7": "gahetvā viya ṭhitoti.",
  "atk-abh03a:379_0": "173. Attahitāya paṭipannādīsu – sīlasampannoti sīlena sampanno samannāgato. Samādhisampannotiādīsupi",
  "atk-abh03a:379_1": "eseva nayo. Ettha ca sīlaṃ lokiyalokuttaraṃ kathitaṃ. Tathā samādhipaññā ca. Vimutti",
  "atk-abh03a:379_2": "arahattaphalavimuttiyeva. Ñāṇadassanaṃ ekūnavīsatividhaṃ paccavekkhaṇañāṇaṃ. No parantiādīsu",
  "atk-abh03a:379_3": "– parapuggalaṃ “tayāpi sīlasampannena bhavituṃ vaṭṭatī”ti vatvā yathā sīlaṃ samādiyati,",
  "atk-abh03a:379_4": "evaṃ na samādapeti, na gaṇhāpeti. Eseva nayo sabbattha. Etesu pana catūsu paṭhamo",
  "atk-abh03a:379_5": "vakkalittherasadiso hoti. Dutiyo upanandasakyaputtasadiso. Tatiyo sāriputtamoggallānattherasadiso.",
  "atk-abh03a:379_6": "Catuttho devadattasadisoti veditabbo.",
  "atk-abh03a:380_0": "174. Attantapādīsu – attānaṃ tapati dukkhāpetīti attantapo. Attano paritāpanānuyogaṃ",
  "atk-abh03a:380_1": "attaparitāpanānuyogaṃ. Acelakoti niccelo, naggo. Muttācāroti visaṭṭhācāro. Uccārakammādīsu",
  "atk-abh03a:380_2": "lokiyakulaputtācārena virahito ṭhitakova uccāraṃ karoti, passāvaṃ karoti, khādati,",
  "atk-abh03a:380_3": "bhuñjati ca. Hatthāpalekhanoti hatthe piṇḍamhi niṭṭhite jivhāya hatthaṃ apalekhati.",
  "atk-abh03a:380_4": "Uccāraṃ vā katvā hatthasmiññeva daṇḍakasaññī hutvā hatthena apalekhatīti dasseti.",
  "atk-abh03a:380_5": "Te kira daṇḍakaṃ sattoti paññapenti. Tasmā tesaṃ paṭipadaṃ pūrento evaṃ karoti. Bhikkhāgahaṇatthaṃ",
  "atk-abh03a:380_6": "‘ehi bhaddante’ti vutto, na etīti naehibhaddantiko. Tena hi ‘tiṭṭha bhaddante’ti",
  "atk-abh03a:380_7": "vuttopi na tiṭṭhatīti natiṭṭhabhaddantiko. Tadubhayampi hetaṃ titthiyā “etassa vacanaṃ",
  "atk-abh03a:380_8": "kataṃ bhavissatī”ti na karonti. Abhihaṭanti puretaraṃ gahetvā āhaṭaṃ bhikkhaṃ. Uddissakatanti",
  "atk-abh03a:380_9": "“imaṃ tumhe uddissa kata”nti evaṃ ārocitabhikkhaṃ. Na nimantananti “asukaṃ nāma kulaṃ",
  "atk-abh03a:380_10": "vā vīthiṃ vā gāmaṃ vā paviseyyāthā”ti evaṃ nimantitabhikkhampi na sādiyati, na gaṇhāti.",
  "atk-abh03a:381_0": "Na kumbhimukhāti kumbhito uddharitvā diyyamānaṃ bhikkhaṃ na gaṇhāti. Na kaḷopimukhāti",
  "atk-abh03a:381_1": "kaḷopīti ukkhali, pacchi vā. Tatopi na gaṇhāti. Kasmā? Kumbhī kaḷopiyo kaṭacchunā",
  "atk-abh03a:381_2": "pahāraṃ labhantīti. Na eḷakamantaranti ummāraṃ antaraṃ katvā diyyamānaṃ na gaṇhāti.",
  "atk-abh03a:381_3": "Kasmā? Ayaṃ maṃ nissāya antarakaraṇaṃ labhatīti. Daṇḍamusalesupi eseva nayo. Dvinnanti",
  "atk-abh03a:381_4": "dvīsu bhuñjamānesu ekasmiṃ uṭṭhāya dente na gaṇhati. Kasmā? Kabaḷantarāyo hotīti.",
  "atk-abh03a:381_5": "Na gabbhiniyātiādīsu pana gabbhiniyā kucchiyaṃ dārako kilamati. Pāyantiyā dārakassa",
  "atk-abh03a:381_6": "khīrantarāyo hoti. Purisantaragatāya ratiantarāyo hotīti na gaṇhāti na saṅkittīsūti",
  "atk-abh03a:381_7": "saṅkittetvā katabhattesu. Dubbhikkhasamaye kira acelakasāvakā acelakānaṃ atthāya",
  "atk-abh03a:381_8": "tato tato taṇḍulādīni samādapetvā bhattaṃ pacanti, ukkaṭṭhācelako tato na paṭiggaṇhāti.",
  "atk-abh03a:381_9": "Na yattha sāti yattha sunakho ‘piṇḍaṃ labhissāmī’ti upaṭṭhito hoti, tattha tassa",
  "atk-abh03a:381_10": "adatvā āhaṭaṃ na gaṇhāti. Kasmā? Etassa piṇḍantarāyo hotīti.",
  "atk-abh03a:382_0": "Saṇḍasaṇḍacārinīti samūhasamūhacārinī. Sace hi acelakaṃ disvā ‘imassa bhikkhaṃ dassāmā’ti",
  "atk-abh03a:382_1": "mānussakā bhattagehaṃ pavisanti, tesu ca pavisantesu kaḷopimukhādīsu nilīnā makkhikā",
  "atk-abh03a:382_2": "uppatitvā saṇḍasaṇḍā caranti, tato āhaṭaṃ bhikkhaṃ na gaṇhāti. Kasmā? Maṃ nissāya",
  "atk-abh03a:382_3": "makkhikānaṃ gocarantarāyo jātoti. Thusodakanti sabbasassasambhārehi kataṃ sovīrakaṃ.",
  "atk-abh03a:382_4": "Ettha ca surāpānameva sāvajjaṃ. Ayaṃ pana etasmimpi sāvajjasaññī. Ekāgārikoti yo",
  "atk-abh03a:382_5": "ekasmiṃyeva gehe bhikkhaṃ labhitvā nivattati. Ekālopikoti yo ekeneva ālopena yāpeti.",
  "atk-abh03a:382_6": "Dvāgārikādīsupi eseva nayo. Ekissāpi dattiyāti ekāya dattiyā. Datti nāma ekā khuddakapāti",
  "atk-abh03a:382_7": "hoti, yattha aggabhikkhaṃ pakkhipitvā ṭhapenti.",
  "atk-abh03a:383_0": "Ekāhikanti ekadivasantarikaṃ. Aḍḍhamāsikanti aḍḍhamāsantarikaṃ. Pariyāyabhattabhojananti",
  "atk-abh03a:383_1": "vārabhattabhojanaṃ. Ekāhavārena dvīhavārena sattāhavārena aḍḍhamāsavārenāti – evaṃ",
  "atk-abh03a:383_2": "divasavārena ābhatabhattabhojanaṃ. Sākabhakkhoti allasākabhakkho. Sāmākabhakkhoti",
  "atk-abh03a:383_3": "sāmākataṇḍulabhakkho. Nīvārādīsu – nīvārā nāma tāva araññe sayaṃ jātā vīhijāti. Daddulanti",
  "atk-abh03a:383_4": "cammakārehi cammaṃ vilikhitvā chaḍḍitakasaṭaṃ. Haṭaṃ vuccati silesopi, sevālopi kaṇikārādirukkhaniyyāsopi.",
  "atk-abh03a:383_5": "Kaṇanti kuṇḍakaṃ. Ācāmoti bhattaukkhalikāya laggo jhāmodano. Taṃ chaḍḍitaṭṭhāne gahetvā",
  "atk-abh03a:383_6": "khādati. “Odanakañjiya”ntipi vadanti. Piññākādayo pākaṭā eva. Pavattaphalabhojīti patitaphalabhojī.",
  "atk-abh03a:384_0": "Sāṇānīti sāṇavākacelāni. Masāṇānīti missakacelāni. Chavadussānīti matasarīrato chaḍḍitavatthāni.",
  "atk-abh03a:384_1": "Erakatiṇādīni vā ganthetvā katanivāsanāni. Paṃsukūlānīti pathaviyaṃ chaḍḍitanantakāni.",
  "atk-abh03a:384_2": "Tirīṭānīti rukkhattacavatthāni. Ajinanti ajinamigacammaṃ. Ajinakkhipanti tadeva majjhe",
  "atk-abh03a:384_3": "phālitaṃ. Sakhurakantipi vadanti. Kusacīranti kusatiṇāni ganthetvā katacīrakaṃ. Vākacīraphalakacīresupi",
  "atk-abh03a:384_4": "eseva nayo. Kesakambalanti manussakesehi katakambalaṃ. Yaṃ sandhāya vuttaṃ – “seyyathāpi,",
  "atk-abh03a:384_5": "bhikkhave, yāni kānici tantāvutānaṃ vatthānaṃ kesakambalo tesaṃ patikuṭṭho akkhāyatī”ti.",
  "atk-abh03a:384_6": "Vāḷakambalanti assavāḷādīhi katakambalaṃ. Ulūkapakkhanti ulūkapattāni ganthetvā katanivāsanaṃ.",
  "atk-abh03a:384_7": "Ubbhaṭṭhakoti uddhaṃ ṭhitako.",
  "atk-abh03a:385_0": "Ukkuṭikappadhānamanuyuttoti ukkuṭikavīriyaṃ anuyutto. Gacchantopi ukkuṭikova hutvā",
  "atk-abh03a:385_1": "uppatitvā uppatitvā gacchati. Kaṇṭakāpassayikoti ayakaṇṭake vā pakatikaṇṭake vā bhūmiyaṃ",
  "atk-abh03a:385_2": "koṭṭetvā tattha cammaṃ attharitvā ṭhānacaṅkamādīni karoti. Seyyanti sayantopi tattheva",
  "atk-abh03a:385_3": "seyyaṃ kappeti. Sāyaṃ tatiyamassāti sāyatatiyakaṃ. “Pāto, majjhanhike, sāyanti divasassa",
  "atk-abh03a:385_4": "tikkhattuṃ pāpaṃ pavāhessāmī”ti udakorohanānuyogaṃ anuyutto viharati.",
  "atk-abh03a:386_0": "175. Paraṃ tapatīti parantapo. Paresaṃ paritāpanānuyogaṃ paraparitāpanānuyogaṃ. Orabbhikādīsu",
  "atk-abh03a:386_1": "– urabbhā vuccanti eḷakā. Urabbhe hanatīti orabbhiko. Sūkarikādīsupi – eseva nayo.",
  "atk-abh03a:386_2": "Luddoti dāruṇo kakkhaḷo. Macchaghātakoti macchabandho kevaṭṭo. Bandhanāgārikoti bandhanāgāragopako.",
  "atk-abh03a:386_3": "Kurūrakammantāti dāruṇakammantā.",
  "atk-abh03a:387_0": "176. Muddhāvasittoti khattiyābhisekena muddhani abhisitto. Puratthimena nagarassāti",
  "atk-abh03a:387_1": "nagarato puratthimadisāya. Sandhāgāranti yaññasālaṃ. Kharājinaṃ nivāsetvāti sakhuraṃ",
  "atk-abh03a:387_2": "ajinacammaṃ nivāsetvā. Sappitelenāti sappinā ca telena ca. Ṭhapetvā hi sappiṃ avaseso",
  "atk-abh03a:387_3": "yo koci sneho telanti vuccati. Kaṇḍuvamānoti nakhānaṃ chinnattā kaṇḍuvitabbakāle",
  "atk-abh03a:387_4": "tena kaṇḍuvamāno. Anantarahitāyāti asanthatāya. Sarūpavacchāyāti sadisavacchāya.",
  "atk-abh03a:387_5": "Sace gāvī setā hoti, vacchopi setakova sace kabarā vā, rattā vā, vacchopi tādisovāti",
  "atk-abh03a:387_6": "– evaṃ sarūpavacchāya. So evamāhāti so rājā evaṃ vadeti. Vacchatarāti taruṇavacchakabhāvaṃ",
  "atk-abh03a:387_7": "atikkantā balavavacchā. Vacchatarīsupi eseva nayo. Barihisatthāyāti parikkhepakaraṇatthāya",
  "atk-abh03a:387_8": "ceva yaññabhūmiyaṃ attharaṇatthāya ca.",
  "atk-abh03a:388_0": "177. Diṭṭheva dhammeti imasmiṃyeva attabhāve. Nicchātoti chātaṃ vuccati taṇhā, sā",
  "atk-abh03a:388_1": "assa natthīti nicchāto. Sabbakilesānaṃ nibbutattā nibbuto. Anto tāpanakilesānaṃ abhāvā",
  "atk-abh03a:388_2": "sītalo jātoti sītībhūto. Jhānamaggaphalanibbānasukhāni paṭisaṃvedetīti sukhappaṭisaṃvedī.",
  "atk-abh03a:388_3": "Brahmabhūtena attanāti seṭṭhabhūtena attanā.",
  "atk-abh03a:389_0": "Imaṃ pana puggalaṃ buddhuppādato paṭṭhāya dassetuṃ – idha tathāgatotiādimāha. Tattha",
  "atk-abh03a:389_1": "tathāgatoti aṭṭhahi kāraṇehi bhagavā tathāgato – tathā āgatoti tathāgato, tathā gatoti",
  "atk-abh03a:389_2": "tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti",
  "atk-abh03a:389_3": "tathāgato, tathadassitāya tathāgato, tathāvāditāya tathāgato, tathākāritāya tathāgato,",
  "atk-abh03a:389_4": "abhibhavanaṭṭhena tathāgatoti. Arahaṃ sammāsambuddhotiādīni visuddhimagge vitthāritāneva.",
  "atk-abh03a:389_5": "Taṃ dhammanti taṃ vuttappakārasampadaṃ dhammaṃ. Suṇāti gahapati vāti kasmā paṭhamaṃ",
  "atk-abh03a:389_6": "gahapatiṃ niddisati? Nihatamānattā ussannattā ca. Yebhuyyena hi khattiyakulato pabbajitā",
  "atk-abh03a:389_7": "jātiṃ nissāya mānaṃ karonti. Brāhmaṇakulā pabbajitā mante nissāya mānaṃ karonti.",
  "atk-abh03a:389_8": "Hīnajaccakulā pabbajitā attano vijātitāya patiṭṭhātuṃ na sakkonti. Gahapatidārakā",
  "atk-abh03a:389_9": "pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā tādisassa",
  "atk-abh03a:389_10": "mānassa abhāvato nihatamānadappā honti. Te pabbajitvā mānaṃ vā dappaṃ vā akatvā yathābalaṃ",
  "atk-abh03a:389_11": "buddhavacanaṃ uggahetvā vipassanāya kammaṃ karontā sakkonti arahatte patiṭṭhātuṃ.",
  "atk-abh03a:389_12": "Itarehi ca kulehi nikkhamitvā pabbajitā nāma na bahukā, gahapatikāva bahukā. Iti",
  "atk-abh03a:389_13": "nihatamānattā ussannattā ca paṭhamaṃ gahapatiṃ niddisatīti.",
  "atk-abh03a:390_0": "Aññatarasmiṃ vāti itaresaṃ vā kulānaṃ aññatarasmiṃ. Paccājātoti patijāto. Tathāgate",
  "atk-abh03a:390_1": "saddhaṃ paṭilabhatīti parisuddhaṃ dhammaṃ sutvā dhammassāmimhi tathāgate “sammāsambuddho",
  "atk-abh03a:390_2": "vata so bhagavā”ti saddhaṃ paṭilabhati. Iti paṭisañcikkhatīti evaṃ paccavekkhati.",
  "atk-abh03a:390_3": "Sambādho gharāvāsoti sacepi saṭṭhihatthe ghare yojanasatantarepi vā dve jāyampatikā",
  "atk-abh03a:390_4": "vasanti, tathāpi nesaṃ sakiñcanasapalibodhaṭṭhena gharāvāso sambādhoyeva. Rajopathoti",
  "atk-abh03a:390_5": "rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi vattuṃ",
  "atk-abh03a:390_6": "vaṭṭati. Alagganaṭṭhena abbhokāso viyāti abbhokāso. Pabbajito hi kūṭāgāraratanapāsāde",
  "atk-abh03a:390_7": "ca devavimānādīsu ca supihitadvāravātapānesu paṭicchannesu vasantopi neva laggati,",
  "atk-abh03a:390_8": "na sajjati, na bajjhati. Tena vuttaṃ – “abbhokāso pabbajjā”ti.",
  "atk-abh03a:391_0": "Apica – sambādho gharāvāso kusalakiriyāya okāsābhāvato. Rajopatho asaṃvutasaṅkāraṭṭhānaṃ",
  "atk-abh03a:391_1": "viya rajānaṃ kilesarajānaṃ sannipātaṭṭhānato. Abbhokāso pabbajjā kusalakiriyāya yathāsukhaṃ",
  "atk-abh03a:391_2": "okāsasambhāvato. Nayidaṃ sukaraṃ…pe… pabbajeyyanti ettha ayaṃ saṅkhepakathā – yadetaṃ",
  "atk-abh03a:391_3": "sikkhattayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya",
  "atk-abh03a:391_4": "ekantaparipuṇṇaṃ. Ekadivasampi ca kilesamalena amalinaṃ katvā carimakacittaṃ pāpetabbatāya",
  "atk-abh03a:391_5": "ekantaparisuddhaṃ. Saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ caritabbaṃ.",
  "atk-abh03a:391_6": "Idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ",
  "atk-abh03a:391_7": "– “yaṃnūnāhaṃ kese ca massuñca ohāretvā kasāyarasapītatāya kāsāyāni brahmacariyaṃ",
  "atk-abh03a:391_8": "carantānaṃ anucchavikāni vatthāni acchādetvā paridahitvā agārasmā nikkhamitvā anagāriyaṃ",
  "atk-abh03a:391_9": "pabbajeyya”nti. Ettha ca yasmā agārassa hitaṃ kasivāṇijjādikammaṃ “agāriya”nti vuccati,",
  "atk-abh03a:391_10": "tañca pabbajjāya natthi, tasmā pabbajjā “anagāriya”nti ñātabbā. Taṃ anagāriyaṃ. Pabbajeyyanti",
  "atk-abh03a:391_11": "paṭipajjeyyaṃ. Appaṃ vāti sahassato heṭṭhā bhogakkhandho appo nāma hoti, sahassato",
  "atk-abh03a:391_12": "paṭṭhāya mahā. Abandhanaṭṭhena ñātiyeva ñātiparivaṭṭo. Sopi vīsatiyā heṭṭhā appo",
  "atk-abh03a:391_13": "hoti, vīsatiyā paṭṭhāya mahā.",
  "atk-abh03a:392_0": "178. Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā, tañca.",
  "atk-abh03a:392_1": "Yattha cete saha jīvanti, ekajīvikā sabhāgavuttino honti, taṃ bhagavatā paññattasikkhāpadasaṅkhātaṃ",
  "atk-abh03a:392_2": "sājīvañca. Tattha sikkhanabhāvena samāpannoti bhikkhūnaṃ sikkhāsājīvasamāpanno. Samāpannoti",
  "atk-abh03a:392_3": "sikkhaṃ paripūrento sājīvañca avītikkamanto hutvā tadubhayaṃ upagatoti attho. Pāṇātipātaṃ",
  "atk-abh03a:392_4": "pahāyātiādīsu pāṇātipātādikathā heṭṭhā vitthāritā eva. Pahāyāti imaṃ pāṇātipātacetanāsaṅkhātaṃ",
  "atk-abh03a:392_5": "dussīlyaṃ pajahitvā. Paṭivirato hotīti pahīnakālato paṭṭhāya tato dussīlyato orato",
  "atk-abh03a:392_6": "viratova hoti. Nihitadaṇḍo nihitasatthoti parūpaghātatthāya daṇḍaṃ vā satthaṃ vā",
  "atk-abh03a:392_7": "ādāya avattanato nikkhittadaṇḍo ceva nikkhittasattho cāti attho. Ettha ca ṭhapetvā",
  "atk-abh03a:392_8": "daṇḍaṃ, sabbampi avasesaṃ upakaraṇaṃ sattānaṃ vināsanabhāvato ‘sattha’nti veditabbaṃ.",
  "atk-abh03a:392_9": "Yaṃ pana bhikkhū kattaradaṇḍaṃ vā dantakaṭṭhavāsiṃ vā pipphalikaṃ vā gahetvā vicaranti,",
  "atk-abh03a:392_10": "na taṃ parūpaghātatthāya. Tasmā nihitadaṇḍā nihitasatthātveva saṅkhaṃ gacchanti.",
  "atk-abh03a:392_11": "Lajjīti pāpajigucchanalakkhaṇāya lajjāya samannāgato. Dayāpannoti dayaṃ mettacittataṃ",
  "atk-abh03a:392_12": "āpanno. Sabbapāṇabhūtahitānukampīti sabbe pāṇabhūte hitena anukampako. Tāya dayāpannatāya",
  "atk-abh03a:392_13": "sabbesaṃ pāṇabhūtānaṃ hitacittakoti attho. Viharatīti iriyati, pāleti.",
  "atk-abh03a:393_0": "Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.",
  "atk-abh03a:393_1": "Thenetīti theno. Na thenena athenena. Athenattāyeva sucibhūtena. Attanāti attabhāvena.",
  "atk-abh03a:393_2": "Athenaṃ sucibhūtaṃ attabhāvaṃ katvā viharatīti vuttaṃ hoti.",
  "atk-abh03a:394_0": "Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ caratīti brahmacārī. Ārācārīti",
  "atk-abh03a:394_1": "abrahmacariyato dūracārī. Methunāti rāgapariyuṭṭhānavasena sadisattā methunakāti",
  "atk-abh03a:394_2": "laddhavohārehi paṭisevitabbato methunāti saṅkhaṃ gatā asaddhammā. Gāmadhammāti gāmavāsīnaṃ dhammā.",
  "atk-abh03a:395_0": "Saccaṃ vadatīti saccavādī. Saccena saccaṃ sandahati ghaṭetīti saccasandho. Na antarantarā",
  "atk-abh03a:395_1": "musā vadatīti attho. Yo hi puriso kadāci musā vadati, kadāci saccaṃ, tassa musāvādena",
  "atk-abh03a:395_2": "antaritattā saccaṃ saccena na ghaṭīyati, tasmā na so saccasandho. Ayaṃ pana na tādiso.",
  "atk-abh03a:395_3": "Jīvitahetupi musā avatvā saccena saccaṃ sandahatiyevāti saccasandho. Thetoti thiro,",
  "atk-abh03a:395_4": "thirakathoti attho. Eko hi puggalo haliddirāgo viya, thusarāsimhi nikhātakhāṇuko",
  "atk-abh03a:395_5": "viya, assapiṭṭhe ṭhapitakumbhaṇḍamiva ca, na thirakatho hoti. Eko pāsāṇalekhā viya,",
  "atk-abh03a:395_6": "indakhīlo viya ca thirakatho hoti. Asinā sīse chindantepi dve kathā na katheti. Ayaṃ",
  "atk-abh03a:395_7": "vuccati theto. Paccayikoti pattiyāyitabbako, saddhāyikoti attho. Ekacco hi puggalo",
  "atk-abh03a:395_8": "na paccayiko hoti. ‘Idaṃ kena vuttaṃ? Asukenā’ti vutte ‘mā tassa vacanaṃ saddahathā’ti",
  "atk-abh03a:395_9": "vattabbataṃ āpajjati. Eko paccayiko hoti. ‘Idaṃ kena vuttaṃ? Asukenā’ti vutte ‘yadi",
  "atk-abh03a:395_10": "tena vuttaṃ, idameva pamāṇaṃ, idāni upaparikkhitabbaṃ natthi, evameva ida’nti vattabbataṃ",
  "atk-abh03a:395_11": "āpajjati. Ayaṃ vuccati paccayiko. Avisaṃvādako lokassāti tāya saccavāditāya lokaṃ",
  "atk-abh03a:395_12": "na visaṃvādetīti attho.",
  "atk-abh03a:396_0": "Imesaṃ bhedāyāti yesaṃ ito sutvāti vuttānaṃ santike sutaṃ, tesaṃ bhedāya. Bhinnānaṃ",
  "atk-abh03a:396_1": "vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ",
  "atk-abh03a:396_2": "ekamekaṃ upasaṅkamitvā – ‘tumhākaṃ īdise kule jātānaṃ, evaṃ bahussutānaṃ idaṃ na",
  "atk-abh03a:396_3": "yutta’ntiādīni vatvā sandhānaṃ kattā. Anuppadātāti sandhānānuppadātā. Dve jane samagge",
  "atk-abh03a:396_4": "disvā – ‘tumhākaṃ evarūpe kule jātānaṃ, evarūpehi guṇehi samannāgatānaṃ anucchavikameta’ntiādīni",
  "atk-abh03a:396_5": "vatvā daḷhīkammaṃ kattāti attho. Samaggo ārāmo assāti samaggārāmo. Yattha samaggā",
  "atk-abh03a:396_6": "natthi, tattha vasitumpi na icchatīti attho. Samaggarāmotipi pāḷi. Ayameva attho.",
  "atk-abh03a:396_7": "Samaggaratoti samaggesu rato. Te pahāya aññatra gantumpi na icchatīti attho. Samagge",
  "atk-abh03a:396_8": "disvāpi sutvāpi nandatīti samagganandī. Samaggakaraṇiṃ vācaṃ bhāsitāti yā vācā satte",
  "atk-abh03a:396_9": "samaggeyeva karoti, taṃ sāmaggīguṇaparidīpakameva vācaṃ bhāsati, na itaranti.",
  "atk-abh03a:397_0": "Kālena vadatīti kālavādī. Vattabbayuttakālaṃ sallakkhetvā vadatīti attho. Bhūtaṃ",
  "atk-abh03a:397_1": "tathaṃ tacchaṃ sabhāvameva vadatīti bhūtavādī. Diṭṭhadhammikasamparāyikatthasannissitameva",
  "atk-abh03a:397_2": "katvā vadatīti atthavādī. Navalokuttaradhammasannissitaṃ katvā vadatīti dhammavādī.",
  "atk-abh03a:397_3": "Saṃvaravinayapahānavinayasannissitaṃ katvā vadatīti vinayavādī. Nidhānaṃ vuccati",
  "atk-abh03a:397_4": "ṭhapanokāso. Nidhānamassa atthīti nidhānavatī. Hadaye nidhātabbayuttakaṃ vācaṃ bhāsitāti",
  "atk-abh03a:397_5": "attho. Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na",
  "atk-abh03a:397_6": "akālena bhāsati. Yuttakālaṃ pana sallakkhetvāva bhāsatīti attho. Sāpadesanti saupamaṃ,",
  "atk-abh03a:397_7": "sakāraṇanti attho. Pariyantavatinti paricchedaṃ dassetvā. Yathāssā paricchedo paññāyati,",
  "atk-abh03a:397_8": "evaṃ bhāsatīti attho. Atthasaṃhitanti anekehipi nayehi vibhajantena pariyādātuṃ asakkuṇeyyatāya",
  "atk-abh03a:397_9": "atthasampannaṃ bhāsati. Yaṃ vā so atthavādī atthaṃ vadati, tena atthena saṃhitattā",
  "atk-abh03a:397_10": "atthasaṃhitaṃ vācaṃ bhāsati. Na aññaṃ nikkhipitvā aññaṃ bhāsatīti vuttaṃ hoti.",
  "atk-abh03a:398_0": "179. Bījagāmabhūtagāmasamārambhāti mūlabījaṃ, khandhabījaṃ, phaḷubījaṃ, aggabījaṃ",
  "atk-abh03a:398_1": "bījabījanti pañcavidhassa bījagāmassa ceva yassa kassaci nīlatiṇarukkhādikassa bhūtagāmassa",
  "atk-abh03a:398_2": "ca samārambhā. Chedanabhedanapacanādibhāvena vikopanā paṭiviratoti attho. Ekabhattikoti",
  "atk-abh03a:398_3": "pātarāsabhattaṃ, sāyamāsabhattanti dve bhattāni. Tesu pātarāsabhattaṃ antomajjhanhikena",
  "atk-abh03a:398_4": "paricchinnaṃ. Itaraṃ majjhanhikato uddhaṃ antoaruṇena. Tasmā antomajjhanhike dasakkhattuṃ",
  "atk-abh03a:398_5": "bhuñjamānopi ekabhattikova hoti. Taṃ sandhāya vuttaṃ – ekabhattikoti. Rattiyā bhojanaṃ",
  "atk-abh03a:398_6": "ratti, tato uparatoti rattūparato. Atikkante majjhanhike yāva sūriyasatthaṅgamanā",
  "atk-abh03a:398_7": "bhojanaṃ vikālabhojanaṃ nāma, tato viratattā virato vikālabhojanā. Sāsanassa ananulomattā",
  "atk-abh03a:398_8": "visūkaṃ paṭāṇībhūtaṃ dassananti visūkadassanaṃ. Attanā naccananaccāpanādivasena naccā",
  "atk-abh03a:398_9": "ca gītā ca vāditā ca antamaso mayūranaccanāpanādivasenapi pavattānaṃ naccādīnaṃ visūkabhūtā",
  "atk-abh03a:398_10": "dassanā cāti naccagītavāditavisūkadassanā. Naccādīni hi attanā payojetuṃ vā parehi",
  "atk-abh03a:398_11": "payojāpetuṃ vā yuttāni passituṃ vā neva bhikkhūnaṃ na bhikkhunīnaṃ vaṭṭanti. Mālādīsu",
  "atk-abh03a:398_12": "– mālāti yaṃkiñci pupphaṃ. Gandhanti yaṃkiñci gandhajātaṃ. Vilepananti chavirāgakaraṇaṃ.",
  "atk-abh03a:398_13": "Tattha piḷandhanto dhāreti nāma. Ūnaṭṭhānaṃ pūrento maṇḍeti nāma. Gandhavasena chavirāgavasena",
  "atk-abh03a:398_14": "ca sādiyanto vibhūseti nāma. Ṭhānaṃ vuccati kāraṇaṃ. Tasmā yāya dussīlyacetanāya",
  "atk-abh03a:398_15": "tāni mālādhāraṇādīni mahājano karoti, tato paṭiviratoti attho. Uccāsayanaṃ vuccati",
  "atk-abh03a:398_16": "pamāṇātikkantaṃ. Mahāsayanaṃ akappiyasanthataṃ, tato paṭiviratoti attho. Jātarūpanti",
  "atk-abh03a:398_17": "suvaṇṇaṃ. Rajatanti kahāpaṇo, lohamāsako, jatumāsako, dārumāsakoti ye vohāraṃ gacchanti.",
  "atk-abh03a:398_18": "Tassa ubhayassāpi paṭiggahaṇā paṭivirato, neva naṃ uggaṇhāti, na uggaṇhāpeti, na",
  "atk-abh03a:398_19": "upanikkhittaṃ sādiyatīti attho.",
  "atk-abh03a:399_0": "Āmakadhaññapaṭiggahaṇāti sālivīhiyavagodhumakaṅguvarakakudrūsakasaṅkhātassa sattavidhassāpi",
  "atk-abh03a:399_1": "āmakadhaññassa paṭiggahaṇā. Na kevalañca etesaṃ paṭiggahaṇameva, āmasanampi bhikkhūnaṃ",
  "atk-abh03a:399_2": "na vaṭṭatiyeva. Āmakamaṃsapaṭiggahaṇāti ettha aññatra odissa anuññātā āmakamacchamaṃsānaṃ",
  "atk-abh03a:399_3": "paṭiggahaṇameva bhikkhūnaṃ na vaṭṭati, no āmasanaṃ. Itthikumārikapaṭiggahaṇāti ettha",
  "atk-abh03a:399_4": "itthīti purisantaragatā. Itarā kumārikā nāma. Tāsaṃ paṭiggahaṇampi āmasanampi akappiyameva.",
  "atk-abh03a:399_5": "Dāsidāsapaṭiggahaṇāti ettha dāsidāsavaseneva tesaṃ paṭiggahaṇaṃ na vaṭṭati. ‘Kappiyakārakaṃ",
  "atk-abh03a:399_6": "dammi’, ‘ārāmikaṃ dammī’ti evaṃ vutte pana vaṭṭati. Ajeḷakādīsupi khettavatthupariyosānesu",
  "atk-abh03a:399_7": "kappiyākappiyanayo vinayavasena upaparikkhitabbo. Tattha khettaṃ nāma yasmiṃ pubbaṇṇaṃ",
  "atk-abh03a:399_8": "ruhati. Vatthu nāma yasmiṃ aparaṇṇaṃ ruhati. Yattha vā ubhayampi ruhati taṃ khettaṃ.",
  "atk-abh03a:399_9": "Tadatthāya akatabhūmibhāgo vatthu. Khettavatthusīsena cettha vāpitaḷākādīnipi saṅgahitāneva.",
  "atk-abh03a:400_0": "Dūteyyaṃ vuccati dūtakammaṃ. Gihīnaṃ pahitaṃ paṇṇaṃ vā sāsanaṃ vā gahetvā tattha",
  "atk-abh03a:400_1": "tattha gamanaṃ. Pahīṇagamanaṃ vuccati paragharaṃ pesitassa khuddakagamanaṃ. Anuyogo",
  "atk-abh03a:400_2": "nāma tadubhayakaraṇaṃ. Tasmā dūteyyapahīṇagamanānaṃ anugoti evamettha attho daṭṭhabbo.",
  "atk-abh03a:400_3": "Kayavikkayāti kayā ca vikkayā ca. Tulākūṭādīsu – kūṭanti vañcanaṃ. Tattha tulākūṭaṃ",
  "atk-abh03a:400_4": "nāma rūpakūṭaṃ, aṅgakūṭaṃ gahaṇakūṭaṃ, paṭicchannakūṭanti catubbidhaṃ hoti. Tattha",
  "atk-abh03a:400_5": "rūpakūṭaṃ nāma dve tulā samarūpā katvā gaṇhanto mahatiyā gaṇhāti, dadanto khuddikāya",
  "atk-abh03a:400_6": "deti. Aṅgakūṭaṃ nāma gaṇhanto pacchābhāge hatthena tulaṃ akkamati, dadanto pubbabhāge.",
  "atk-abh03a:400_7": "Gahaṇakūṭaṃ nāma gaṇhanto mūle rajjuṃ gaṇhāti, dadanto agge. Paṭicchannakūṭaṃ nāma",
  "atk-abh03a:400_8": "tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.",
  "atk-abh03a:401_0": "Kaṃso vuccati suvaṇṇapāti. Tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ katvā",
  "atk-abh03a:401_1": "aññā dve tisso lohapātiyo suvaṇṇavaṇṇā karonti, tato janapadaṃ gantvā kiñcideva aḍḍhakulaṃ",
  "atk-abh03a:401_2": "pavisitvā suvaṇṇabhājanāni kiṇathā’ti vatvā agghe pucchite samagghataraṃ dātukāmā",
  "atk-abh03a:401_3": "honti. Tato tehi ‘kathaṃ imesaṃ suvaṇṇabhāvo jānitabbo’ti vutte ‘vīmaṃsitvā gaṇhathā’ti",
  "atk-abh03a:401_4": "suvaṇṇapātiṃ pāsāṇe ghaṃsitvā sabbapātiyo datvā gacchanti.",
  "atk-abh03a:402_0": "Mānakūṭaṃ nāma hadayabhedasikhābhedarajjubhedavasena tividhaṃ hoti. Tattha hadayabhedo",
  "atk-abh03a:402_1": "sappitelādiminanakāle labbhati. Tāni hi gaṇhanto heṭṭhā chiddena mānena ‘saṇikaṃ",
  "atk-abh03a:402_2": "āsiñcā’ti vatvā antobhājane bahuṃ paggharāpetvā gaṇhāti. Dadanto chiddaṃ pidhāya",
  "atk-abh03a:402_3": "sīghaṃ pūretvā deti. Sikhābhedo tilataṇḍulādiminanakāle labbhati. Tāni hi gaṇhanto",
  "atk-abh03a:402_4": "saṇikaṃ sikhaṃ ussāpetvā gaṇhāti. Dadanto vegena pūretvā sikhaṃ chindanto deti. Rajjubhedo",
  "atk-abh03a:402_5": "khettavatthuminanakāle labbhati. Lañjaṃ alabhantā hi khettaṃ amahantampi mahantaṃ katvā minanti.",
  "atk-abh03a:403_0": "Ukkoṭanādīsu – ukkoṭananti assāmike sāmike kātuṃ lañjaggahaṇaṃ. Vañcananti tehi tehi",
  "atk-abh03a:403_1": "upāyehi paresaṃ vañcanaṃ. Tatridamekaṃ vatthu – eko kira luddako migañca migapotakañca",
  "atk-abh03a:403_2": "gahetvā āgacchati. Tameko dhutto – “kiṃ bho migo agghati, kiṃ migapotako”ti āha.",
  "atk-abh03a:403_3": "“Migo dve kahāpaṇe, migapotako eka”nti ca vutte kahāpaṇaṃ datvā migapotakaṃ gahetvā",
  "atk-abh03a:403_4": "thokaṃ gantvā nivatto, “na me bho migapotakena attho, migaṃ me dehī”ti āha. Tena",
  "atk-abh03a:403_5": "hi “dve kahāpaṇe dehī”ti. So āha – “nanu te, bho, mayā paṭhamaṃ eko kahāpaṇo dinno”ti?",
  "atk-abh03a:403_6": "“Āma dinno”ti. Idampi migapotakaṃ gaṇha, evaṃ so ca kahāpaṇo ayañca kahāpaṇagghaṇako",
  "atk-abh03a:403_7": "migapotakoti dve kahāpaṇā bhavissantīti. So “kāraṇaṃ vadatī”ti sallakkhetvā migapotakaṃ",
  "atk-abh03a:403_8": "gahetvā migaṃ adāsīti.",
  "atk-abh03a:404_0": "Nikatīti yogavasena vā māyāvasena vā apāmaṅgaṃ pāmaṅganti, amaṇiṃ maṇīti, asuvaṇṇaṃ",
  "atk-abh03a:404_1": "suvaṇṇanti katvā patirūpakena vañcanaṃ. Sāciyogoti kuṭilayogo. Etesaṃyeva ukkoṭanādīnametaṃ",
  "atk-abh03a:404_2": "nāmaṃ. Tasmā ukkoṭanasāciyogo vañcanasāciyogo nikatisāciyogoti evamettha attho daṭṭhabbo.",
  "atk-abh03a:404_3": "Keci aññaṃ dassetvā aññassa parivattanaṃ ‘sāciyogo’ti vadanti. Taṃ pana vañcaneneva saṅgahitaṃ.",
  "atk-abh03a:405_0": "Chedanādīsu – chedananti hatthacchedanādi. Vadhoti māraṇaṃ. Bandhoti rajjubandhanādīhi",
  "atk-abh03a:405_1": "bandhanaṃ. Viparāmosoti himaviparāmoso, gumbaviparāmosoti duvidho. Yañhi himapātasamaye",
  "atk-abh03a:405_2": "himena paṭicchannā hutvā maggappaṭipannaṃ janaṃ musanti, ayaṃ himaviparāmoso. Yaṃ",
  "atk-abh03a:405_3": "gumbādīhi paṭicchannā musanti, ayaṃ gumbaviparāmoso. Ālopo vuccati gāmanigamādīnaṃ",
  "atk-abh03a:405_4": "vilopakaraṇaṃ. Sahasākāroti sāhasikakiriyā. Gehaṃ pavisitvā manussānaṃ ure satthaṃ",
  "atk-abh03a:405_5": "ṭhapetvā icchitabhaṇḍaggahaṇaṃ. Evametasmā chedana…pe… sahasākārā paṭivirato hoti.",
  "atk-abh03a:406_0": "180. So santuṭṭho hotīti so catūsu paccayesu dvādasavidhena itarītarapaccayasantosena",
  "atk-abh03a:406_1": "samannāgato hoti. Kāyaparihārikenāti kāyaṃ pariharaṇamattakena. Kucchiparihārikenāti",
  "atk-abh03a:406_2": "kucchipariharaṇamattakena. Samādāyeva pakkamatīti aṭṭhavidhaṃ bhikkhu parikkhāramattakaṃ",
  "atk-abh03a:406_3": "sabbaṃ gahetvāva kāyapaṭibaddhaṃ katvāva gacchati. “Mama vihāro pariveṇaṃ upaṭṭhāko”ti",
  "atk-abh03a:406_4": "saṅgo vā baddho vā na hoti. So jiyā muttasaro viya yūthā pakkanto, mattahatthī viya",
  "atk-abh03a:406_5": "icchiticchitaṃ senāsanaṃ vanasaṇḍaṃ rukkhamūlaṃ vanapatthaṃ pabbhāraṃ paribhuñjanto",
  "atk-abh03a:406_6": "ekova tiṭṭhati, ekova nisīdati. Sabbiriyāpathesu ekova adutiyo.",
  "atk-abh03a:407": "“Cātuddiso appaṭigho ca hoti,",
  "atk-abh03a:408": "Santussamāno itarītarena;",
  "atk-abh03a:409": "Parissayānaṃ sahitā achambhī,",
  "atk-abh03a:410": "Eko care khaggavisāṇakappo”ti. ;",
  "atk-abh03a:411": "Evaṃ vaṇṇitaṃ khaggavisāṇakappataṃ āpajjati.",
  "atk-abh03a:412_0": "Idāni tamatthaṃ upamāya sādhento, “seyyathāpī”tiādimāha. Tattha pakkhī sakuṇoti pakkhayutto",
  "atk-abh03a:412_1": "sakuṇo. Ḍetīti uppatati. Ayaṃ panettha saṅkhepattho – sakuṇo nāma “asukasmiṃ padese",
  "atk-abh03a:412_2": "rukkho paripakkaphalo”ti ñatvā nānādisāhi āgantvā nakhapakkhatuṇḍādīhi tassa phalāni",
  "atk-abh03a:412_3": "vijjhantā vidhunantā khādanti. “Idaṃ ajjatanāya, idaṃ svātanāya bhavissatī”ti tesaṃ",
  "atk-abh03a:412_4": "na hoti. Phale pana khīṇe neva rukkhassa ārakkhaṃ ṭhapenti, na tattha pattaṃ vā nakhaṃ",
  "atk-abh03a:412_5": "vā tuṇḍaṃ vā ṭhapenti. Atha kho tasmiṃ rukkhe anapekkho hutvā yo yaṃ disābhāgaṃ icchati,",
  "atk-abh03a:412_6": "so tena sapattabhārova uppatitvā gacchati. Evameva ayaṃ bhikkhu nissaṅgo nirapekkhoyeva",
  "atk-abh03a:412_7": "pakkamati, tena vuttaṃ samādāyeva pakkamatīti. Ariyenāti niddosena. Ajjhattanti sake",
  "atk-abh03a:412_8": "attabhāve. Anavajjasukhanti niddosasukhaṃ.",
  "atk-abh03a:413_0": "181. So cakkhunā rūpaṃ disvāti so iminā ariyena sīlakkhandhena samannāgato bhikkhu",
  "atk-abh03a:413_1": "cakkhuviññāṇena rūpaṃ passitvāti attho. Sesapadesupi yaṃ vattabbaṃ, taṃ sabbaṃ heṭṭhā",
  "atk-abh03a:413_2": "vuttameva. Abyāsekasukhanti kilesehi anavasittasukhaṃ. Avikiṇṇasukhantipi vuttaṃ.",
  "atk-abh03a:413_3": "Indriyasaṃvarasukhañhi diṭṭhādīsu diṭṭhamattādivasena pavattatāya avikiṇṇaṃ hoti.",
  "atk-abh03a:414_0": "182. So abhikkante paṭikkanteti so manacchaṭṭhānaṃ indriyānaṃ saṃvarena samannāgato",
  "atk-abh03a:414_1": "bhikkhu imesu abhikkantapaṭikkantādīsu sattasu ṭhānesu satisampajaññavasena sampajānakārī",
  "atk-abh03a:414_2": "hoti. Tattha yaṃ vattabbaṃ siyā, taṃ jhānavibhaṅge vuttameva.",
  "atk-abh03a:415_0": "So iminā cātiādinā kiṃ dasseti? Araññavāsassa paccayasampattiṃ dasseti. Yassa hi",
  "atk-abh03a:415_1": "ime cattāro paccayā natthi, tassa araññavāso na ijjhati, tiracchānagatehi vā vanacarakehi",
  "atk-abh03a:415_2": "vā saddhiṃ vattabbataṃ āpajjati. Araññe adhivatthā devatā “kiṃ evarūpassa pāpabhikkhuno",
  "atk-abh03a:415_3": "araññavāsenā”ti bheravaṃ saddaṃ sāventi. Hatthehi sīsaṃ paharitvā palāyanākāraṃ karonti.",
  "atk-abh03a:415_4": "“Asuko bhikkhu araññaṃ pavisitvā idañcidañca pāpakammaṃ akāsī”ti ayaso pattharati.",
  "atk-abh03a:415_5": "Yassa panete cattāro paccayā atthi, tassa araññavāso ijjhati. So hi attano sīlaṃ",
  "atk-abh03a:415_6": "paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayato",
  "atk-abh03a:415_7": "vayato sammasanto ariyabhūmiṃ okkamati. Araññe adhivatthā devatā attamanā vaṇṇaṃ",
  "atk-abh03a:415_8": "bhāsanti. Itissa udake pakkhittatelabindu viya yaso vitthāriko hoti. Vivittantiādīni",
  "atk-abh03a:415_9": "heṭṭhā vuttatthāneva. So evaṃ samāhite citte…pe… yathākammūpage satte pajānātīti",
  "atk-abh03a:415_10": "ettake ṭhāne yaṃ vattabbaṃ siyā, taṃ sabbaṃ visuddhimagge vuttameva.",
  "atk-abh03a:416_0": "185. Tatiyavijjāya so evaṃ samāhite citteti vipassanāpādakaṃ catutthajjhānacittaṃ",
  "atk-abh03a:416_1": "veditabbaṃ. Āsavānaṃ khayañāṇāyāti arahattamaggañāṇatthāya. Arahattamaggo hi āsavānaṃ",
  "atk-abh03a:416_2": "vināsanato āsavānaṃ khayoti vuccati. Tatra cetaṃ ñāṇaṃ tappariyāpannattāti. Cittaṃ",
  "atk-abh03a:416_3": "abhininnāmetīti vipassanācittaṃ abhinīharati. So idaṃ dukkhanti evamādīsu – “ettakaṃ",
  "atk-abh03a:416_4": "dukkhaṃ, na ito bhiyyo”ti sabbampi dukkhasaccaṃ sarasalakkhaṇappaṭivedhena yathābhūtaṃ",
  "atk-abh03a:416_5": "pajānāti, paṭivijjhati. Tassa ca dukkhassa nibbattikaṃ taṇhaṃ – ayaṃ dukkhasamudayoti;",
  "atk-abh03a:416_6": "tadubhayampi yaṃ ṭhānaṃ patvā nirujjhati, taṃ tesaṃ appavattiṃ nibbānaṃ – ayaṃ dukkhanirodhoti;",
  "atk-abh03a:416_7": "tassa ca sampāpakaṃ ariyamaggaṃ – ayaṃ dukkhanirodhagāminī paṭipadāti sarasalakkhaṇapaṭivedhena",
  "atk-abh03a:416_8": "yathābhūtaṃ pajānāti, paṭivijjhatīti – evamattho veditabbo.",
  "atk-abh03a:417_0": "Evaṃ sarūpato saccāni dassetvā idāni kilesavasena pariyāyato dassento ime āsavātiādimāha.",
  "atk-abh03a:417_1": "Tassa evaṃ jānato evaṃ passatoti tassa evaṃ jānantassa evaṃ passantassa saha vipassanāya",
  "atk-abh03a:417_2": "koṭippattaṃ maggaṃ katheti. Kāmāsavāti kāmāsavato. Vimuccatīti iminā maggakkhaṇaṃ",
  "atk-abh03a:417_3": "dasseti. Vimuttasminti iminā phalakkhaṇaṃ dasseti. Maggakkhaṇe hi cittaṃ vimuccati,",
  "atk-abh03a:417_4": "phalakkhaṇe vimuttaṃ hoti. Vimuttasmiṃ vimuttamiti ñāṇanti iminā paccavekkhaṇañāṇaṃ",
  "atk-abh03a:417_5": "dasseti. Khīṇā jātītiādīhi tassa bhūmiṃ. Tena hi ñāṇena so paccavekkhanto ‘khīṇā",
  "atk-abh03a:417_6": "jātī’tiādīni pajānāti. Vusitanti vuṭṭhaṃ parivuṭṭhaṃ kataṃ caritaṃ niṭṭhitanti attho.",
  "atk-abh03a:417_7": "Brahmacariyanti maggabrahmacariyaṃ. Puthujjanakalyāṇakena hi saddhiṃ satta sekkhā",
  "atk-abh03a:417_8": "brahmacariyavāsaṃ vasanti nāma. Khīṇāsavo vuṭṭhavāso. Tasmā so attano brahmacariyavāsaṃ",
  "atk-abh03a:417_9": "paccavekkhanto vusitaṃ brahmacariyanti pajānāti. Kataṃ karaṇīyanti catūsu saccesu",
  "atk-abh03a:417_10": "catūhi maggehi pariññāpahānasacchikiriyābhāvanāvasena soḷasavidhampi kiccaṃ niṭṭhāpitanti",
  "atk-abh03a:417_11": "attho. Puthujjanakalyāṇakādayo hi taṃ kiccaṃ karonti; khīṇāsavo katakaraṇīyo. Tasmā",
  "atk-abh03a:417_12": "so attano karaṇīyaṃ paccavekkhanto. “Kataṃ karaṇīya”nti pajānāti. Nāparaṃ itthattāyāti",
  "atk-abh03a:417_13": "“idāni puna etthabhāvāya evaṃ soḷasakiccabhāvāya kilesakkhayāya vā maggabhāvanākiccaṃ natthī”ti pajānāti.",
  "atk-abh03a:418": "186. Sarāgādīsu – appahīnoti vikkhambhanappahānena vā tadaṅgappahānena vā samucchedappahānena vā appahīno.",
  "atk-abh03a:419_0": "187. Lābhī hotītiādīsu – lābhīti lābhavā paṭilabhitvā ṭhito. Ajjhattaṃ cetosamathassāti",
  "atk-abh03a:419_1": "niyakajjhattasaṅkhāte attano citte uppannassa cetosamathassa. Adhipaññādhammavipassanāyāti",
  "atk-abh03a:419_2": "adhipaññāsaṅkhātāya khandhadhammesu aniccādivasena pavattāya vipassanāya. Rūpasahagatānanti",
  "atk-abh03a:419_3": "rūpanimittārammaṇānaṃ rūpāvacarasamāpattīnaṃ. Arūpasahagatānanti na rūpanimittārammaṇānaṃ",
  "atk-abh03a:419_4": "arūpasamāpattīnaṃ. Ettha ca paṭhamo aṭṭhasamāpattilābhī puthujjano. Dutiyo sukkhavipassakaariyasāvako.",
  "atk-abh03a:419_5": "Tatiyo aṭṭhasamāpattilābhī ariyasāvako. Catuttho lokiyamahājano veditabbo.",
  "atk-abh03a:420_0": "188. Anusotagāmīādīsu – anusotagāmīti vaṭṭasotaṃ anugato, vaṭṭasote nimuggo puthujjano",
  "atk-abh03a:420_1": "veditabbo. Paṭisotagāmīti paṭisotagamano. Anusotaṃ agantvā paṭisotaṃ gacchantassetaṃ",
  "atk-abh03a:420_2": "adhivacanaṃ. Pāpañca kammaṃ na karotīti paññattaṃ vītikkamanto na karoti. Sahāpi",
  "atk-abh03a:420_3": "dukkhena sahāpi domanassenāti kilesapariyuṭṭhāne sati uppannena dukkhadomanassena",
  "atk-abh03a:420_4": "saddhimpi. Paripuṇṇanti tissannaṃ sikkhānaṃ ekāyapi anūnaṃ. Parisuddhanti nirupakkilesaṃ.",
  "atk-abh03a:420_5": "Brahmacariyanti seṭṭhacariyaṃ. Iminā vārena sotāpannasakadāgāmino kathitā. Kiṃ pana",
  "atk-abh03a:420_6": "te rudantā brahmacariyaṃ carantīti? Āma. Kilesarodanena rudantā caranti nāma. Sīlasampanno",
  "atk-abh03a:420_7": "puthujjanabhikkhupi ettheva saṅgahito.",
  "atk-abh03a:421_0": "Ṭhitattoti ṭhitasabhāvo. Anāgāmīti kāmarāgabyāpādehi akampanīyacittatāya ca tamhā",
  "atk-abh03a:421_1": "lokā anāvattidhammatāya ca ṭhitasabhāvo nāma. Tiṇṇoti taṇhāsotaṃ uttiṇṇo. Pāraṅgatoti",
  "atk-abh03a:421_2": "nibbānapāraṃ gato. Thale tiṭṭhatīti arahattaphalasamāpattithale tiṭṭhati. Cetovimuttinti",
  "atk-abh03a:421_3": "phalasamādhiṃ. Paññāvimuttinti phalañāṇaṃ. Ayaṃ vuccatīti ayaṃ khīṇāsavo “tiṇṇo pāraṅgato",
  "atk-abh03a:421_4": "thale tiṭṭhati brāhmaṇo”ti vuccati. Bāhitapāpatāya hi esa brāhmaṇo nāma.",
  "atk-abh03a:422_0": "189. Appassutādīsu – appakaṃ sutaṃ hotīti navaṅge satthusāsane kiñcideva thokaṃ sutaṃ",
  "atk-abh03a:422_1": "hoti. Na atthamaññāya, na dhammamaññāya dhammānudhammapaṭipanno hotīti aṭṭhakathañca",
  "atk-abh03a:422_2": "pāḷiñca jānitvā lokuttaradhammassa anurūpadhammaṃ pubbabhāgapaṭipadaṃ paṭipanno na",
  "atk-abh03a:422_3": "hoti. Iminā nayena sabbattha attho veditabbo.",
  "atk-abh03a:423_0": "190. Samaṇamacalādīsu – samaṇamacaloti samaṇaacalo, makāro padasandhikaro. Niccalasamaṇo,",
  "atk-abh03a:423_1": "thirasamaṇoti attho. Ayaṃ vuccatīti ayaṃ sotāpanno sāsane mūlajātāya saddhāya patiṭṭhitattā",
  "atk-abh03a:423_2": "‘samaṇamacalo’ti vuccati. Sakadāgāmī pana rajjanakilesassa atthitāya samaṇapadumoti",
  "atk-abh03a:423_3": "vutto. Rattaṭṭho hi idha padumaṭṭho nāmāti vuttaṃ. Anāgāmī kāmarāgasaṅkhātassa rajjanakilesassa",
  "atk-abh03a:423_4": "natthitāya samaṇapuṇḍarīkoti vutto. Paṇḍaraṭṭho hi idha puṇḍarīkaṭṭho nāmāti vuttaṃ.",
  "atk-abh03a:423_5": "Khīṇāsavo ca thaddhabhāvakarānaṃ kilesānaṃ abhāvena samaṇesu samaṇasukhumālo nāmāti",
  "atk-abh03a:423_6": "vutto. Appadukkhaṭṭhenapi cesa samaṇasukhumāloyevāti.",
  "atk-abh03a:424": "Catukkaniddesavaṇṇanā.",
  "atk-abh03a:425": "5. Pañcakaniddesavaṇṇanā",
  "atk-abh03a:426_0": "191. Pañcake – tatrāti tesu “ārabhati ca vippaṭisārī ca hotī”tiādinā nayena heṭṭhā",
  "atk-abh03a:426_1": "uddiṭṭhapuggalesu. Yvāyanti yo ayaṃ. Ārabhatīti ettha ārambhasaddo kammakiriyāhiṃsanavīriyavikopanāpattivītikkamesu",
  "atk-abh03a:426_2": "vattati. Tathā hesa “yaṃkiñci dukkhaṃ sambhoti, sabbaṃ ārambhapaccayā”ti kamme āgato.",
  "atk-abh03a:426_3": "“Mahāyaññā mahārambhā, na te honti mahapphalā”ti kiriyāyaṃ. “Samaṇaṃ gotamaṃ uddissa",
  "atk-abh03a:426_4": "pāṇaṃ ārabhantī”ti hiṃsane. “Ārabhatha, nikkhamatha, yuñjatha buddhasāsane”ti vīriye.",
  "atk-abh03a:426_5": "“Bījagāmabhūtagāmasamārambhā paṭivirato hotī”ti vikopane. “Ārabhati ca vippaṭisārī",
  "atk-abh03a:426_6": "ca hotī”ti ayaṃ pana āpattivītikkame āgato. Tasmā āpattivītikkamavasena ārabhati",
  "atk-abh03a:426_7": "ceva tappaccayā vippaṭisārī ca hotīti ayamettha attho.",
  "atk-abh03a:427_0": "Yathābhūtaṃ nappajānātīti anadhigatattā yathāsabhāvato na jānāti. Yatthassāti yasmiṃ",
  "atk-abh03a:427_1": "assa, yaṃ ṭhānaṃ patvā etassa puggalassa uppannā pāpakā akusalā dhammā aparisesā",
  "atk-abh03a:427_2": "nirujjhantīti attho. Kiṃ pana patvā te nirujjhantīti? Arahattamaggaṃ. Phalappattassa",
  "atk-abh03a:427_3": "pana niruddhā nāma honti. Evaṃ santepi idha maggakiccavasena phalameva vuttanti veditabbaṃ.",
  "atk-abh03a:427_4": "Ārambhajāti āpattivītikkamasambhavā. Vippaṭisārajāti vippaṭisārato jātā. Pavaḍḍhantīti",
  "atk-abh03a:427_5": "punappunaṃ uppajjanena vaḍḍhanti. Sādhūti āyācanasādhu. Idaṃ vuttaṃ hoti – yāva aparaddhañca",
  "atk-abh03a:427_6": "vata āyasmatā, evaṃ santepi mayaṃ āyasmantaṃ yācāma – “desetabbayuttakassa desanāya,",
  "atk-abh03a:427_7": "vuṭṭhātabbayuttakassa vuṭṭhānena, āvikātabbayuttakassa āvikiriyāya, ārambhaje āsave",
  "atk-abh03a:427_8": "pahāya, suddhante ṭhitabhāvapaccavekkhaṇena vippaṭisāraje āsave paṭivinodetvā nīharitvā",
  "atk-abh03a:427_9": "vipassanācittañceva vipassanāpaññañca bhāvetū”ti. Amunā pañcamena puggalenāti etena",
  "atk-abh03a:427_10": "pañcamena khīṇāsavapuggalena. Samasamo bhavissatīti lokuttaraguṇehi samabhāveneva",
  "atk-abh03a:427_11": "samo bhavissatīti evaṃ khīṇāsavena ovaditabboti attho.",
  "atk-abh03a:428_0": "Ārabhati na vippaṭisārī hotīti āpattiṃ āpajjati. Taṃ pana desetuṃ sabhāgapuggalaṃ",
  "atk-abh03a:428_1": "pariyesati. Tasmā na vippaṭisārī hoti. Aṅguttaraṭṭhakathāyaṃ pana “vuṭṭhitattā na",
  "atk-abh03a:428_2": "vippaṭisārī hotī”ti vuttaṃ. Na ārabhati vippaṭisārī hotīti āpattiṃ nāpajjati, vinayapaññattiyaṃ",
  "atk-abh03a:428_3": "pana akovidattā anāpattiyaṃ āpattisaññī hutvā vippaṭisārī hoti. Aṅguttaraṭṭhakathāyaṃ",
  "atk-abh03a:428_4": "pana “sakiṃ āpattiṃ āpajjitvā tato vuṭṭhāya pacchā kiñcāpi nāpajjati, vippaṭisāraṃ",
  "atk-abh03a:428_5": "pana vinodetuṃ na sakkotī”ti vuttaṃ. Na ārabhati na vippaṭisārī hotīti neva āpattiṃ",
  "atk-abh03a:428_6": "āpajjati, na vippaṭisārī hoti. Katamo panesa puggaloti? Ossaṭṭhavīriyapuggalo. So",
  "atk-abh03a:428_7": "hi “kiṃ me imasmiṃ buddhakāle parinibbānena, anāgate metteyyasammāsambuddhakāle parinibbāyissāmī”ti",
  "atk-abh03a:428_8": "visuddhasīlopi paṭipattiṃ na pūreti. Sopi “kimatthaṃ āyasmā pamatto viharati puthujjanassa",
  "atk-abh03a:428_9": "nāma gati anibaddhā. Āyasmā hi metteyyasammāsambuddhassa sammukhabhāvaṃ labheyyapi",
  "atk-abh03a:428_10": "na labheyyāpīti arahattatthāya vipassanaṃ bhāvehī”ti ovaditabbova. Sesaṃ sabbattha",
  "atk-abh03a:428_11": "vuttanayeneva veditabbaṃ.",
  "atk-abh03a:429_0": "192. Datvā avajānātītiādīsu – eko bhikkhu mahāpuñño catupaccayalābhī hoti. So cīvarādīni",
  "atk-abh03a:429_1": "labhitvā aññaṃ appapuññaṃ āpucchati. Sopi tasmiṃ punappunaṃ āpucchantepi gaṇhātiyeva.",
  "atk-abh03a:429_2": "Athassa itaro thokaṃ kupito hutvā maṅkubhāvaṃ uppādetukāmo vadati – “ayaṃ attano",
  "atk-abh03a:429_3": "dhammatāya cīvarādīni na labhati, amhe nissāya labhatī”ti. Evaṃ puggalo datvā avajānāti",
  "atk-abh03a:429_4": "nāma. Eko pana ekena saddhiṃ dve tīṇi vassāni vasanto pubbe taṃ puggalaṃ garuṃ katvā",
  "atk-abh03a:429_5": "pacchā gacchante gacchante kāle cittīkāraṃ na karoti, āsanāpi na vuṭṭhāti, upaṭṭhānampi",
  "atk-abh03a:429_6": "na gacchati. Evaṃ puggalo saṃvāsena avajānāti nāma.",
  "atk-abh03a:430_0": "Ādheyyamukhoti ādito dheyyamukho. Paṭhamavacanasmiṃyeva ṭhapitamukhoti attho. Adhimuccitā",
  "atk-abh03a:430_1": "hotīti saddhātā hoti. Tatrāyaṃ nayo – eko puggalo sāruppaṃyeva bhikkhuṃ ‘asāruppo",
  "atk-abh03a:430_2": "eso’ti katheti, taṃ sutvā esa niṭṭhaṃ gacchati. Puna aññena sabhāgena bhikkhunā ‘sāruppo",
  "atk-abh03a:430_3": "aya’nti vuttepi tassa vacanaṃ na gaṇhāti “asukena nāma ‘asāruppo aya’nti amhākaṃ",
  "atk-abh03a:430_4": "kathita”nti purimabhikkhunova kathaṃ gaṇhāti. Aparopissa dussīlaṃ ‘sīlavā’ti katheti.",
  "atk-abh03a:430_5": "Tassa vacanaṃ saddahitvā puna aññena “asāruppo esa bhikkhu, nāyaṃ tumhākaṃ santikaṃ",
  "atk-abh03a:430_6": "upasaṅkamituṃ yutto”ti vuttopi tassa vacanaṃ aggahetvā purimasseva kathaṃ gaṇhāti.",
  "atk-abh03a:430_7": "Aparo vaṇṇampi kathitaṃ gaṇhāti, avaṇṇampi kathitaṃ gaṇhātiyeva. Ayampi ādheyyamukhoyeva",
  "atk-abh03a:430_8": "nāma. Ādhātabbamukho yaṃ yaṃ suṇāti, tattha tattha ṭhapitamukhoti attho.",
  "atk-abh03a:431_0": "Loloti saddhādīnaṃ ittarakālaṭṭhitikattā assaddhiyādīhi lulitabhāvena lolo. Ittarasaddhoti",
  "atk-abh03a:431_1": "parittasaddho, aparipuṇṇasaddho. Sesesupi eseva nayo. Ettha pana punappunaṃ bhajanavasena",
  "atk-abh03a:431_2": "saddhāva bhatti. Pemaṃ saddhāpemaṃ gehasitapemampi vaṭṭati. Pasādo saddhāpasādova.",
  "atk-abh03a:431_3": "Evaṃ puggalo lolo hotīti evaṃ ittarasaddhāditāya puggalo lolo nāma hoti. Haliddirāgo",
  "atk-abh03a:431_4": "viya, thusarāsimhi koṭṭitakhāṇuko viya, assapiṭṭhiyaṃ ṭhapitakumbhaṇḍaṃ viya ca anibaddhaṭṭhāno",
  "atk-abh03a:431_5": "muhuttena pasīdati, muhuttena kuppati.",
  "atk-abh03a:432": "Mando momūhoti aññāṇabhāvena mando avisadatāya momūho. Mahāmūḷhoti attho.",
  "atk-abh03a:433_0": "193. Yodhājīvūpamesu – yodhājīvāti yuddhūpajīvino. Rajagganti hatthiassādīnaṃ pādappahārabhinnāya",
  "atk-abh03a:433_1": "bhūmiyā uggataṃ rajakkhandhaṃ. Na santhambhatīti santhambhitvā ṭhātuṃ na sakkoti.",
  "atk-abh03a:433_2": "Sahati rajagganti rajakkhandhaṃ disvāpi adhivāseti. Dhajagganti hatthiassādipiṭṭhesu",
  "atk-abh03a:433_3": "vā rathesu vā ussāpitānaṃ dhajānaṃ aggaṃ. Ussāraṇanti hatthiassarathādīnañceva balakāyassa",
  "atk-abh03a:433_4": "ca uccāsaddamahāsaddaṃ. Sampahāreti samāgate appamattakepi pahāre. Haññatīti vihaññati,",
  "atk-abh03a:433_5": "vighātaṃ āpajjati. Byāpajjatīti vipattiṃ āpajjati, pakatibhāvaṃ jahati. Sahati sampahāranti",
  "atk-abh03a:433_6": "dve tayo pahāre patvāpi sahati, adhivāseti. Tameva saṅgāmasīsanti tameva jayakhandhāvāraṭṭhānaṃ.",
  "atk-abh03a:433_7": "Ajjhāvasatīti sattāhamattaṃ abhibhavitvā āvasati. Kiṃ kāraṇā? Laddhappahārānaṃ pahārajagganatthañceva",
  "atk-abh03a:433_8": "katakammānaṃ visesaṃ ñatvā ṭhānantaradānatthañca issariyasukhānubhavanatthañca.",
  "atk-abh03a:434": "194. Idāni yasmā satthu yodhājīvehi kiccaṃ natthi, imasmiṃ pana sāsane tathārūpe pañca puggale dassetuṃ idaṃ opammaṃ ābhataṃ, tasmā te puggale dassento evamevantiādimāha.",
  "atk-abh03a:435_0": "Tattha saṃsīdatīti micchāvitakkasmiṃ visīdati, anupavisati. Na sakkoti brahmacariyaṃ",
  "atk-abh03a:435_1": "sandhāretunti brahmacariyavāsaṃ anupacchijjamānaṃ gopetuṃ na sakkoti. Sikkhādubbalyaṃ",
  "atk-abh03a:435_2": "āvikatvāti sikkhāya dubbalabhāvaṃ pakāsetvā. Kimassa rajaggasminti kiṃ tassa puggalassa",
  "atk-abh03a:435_3": "rajaggaṃ nāmāti vadati. Abhirūpāti abhirūpavatī. Dassanīyāti dassanayoggā. Pāsādikāti",
  "atk-abh03a:435_4": "dassaneneva cittappasādāvahā. Paramāyāti uttamāya. Vaṇṇapokkharatāyāti sarīravaṇṇena",
  "atk-abh03a:435_5": "ceva aṅgasaṇṭhānena ca.",
  "atk-abh03a:436": "196. Ūhasatīti avahasati. Ullapatīti katheti. Ujjagghatīti pāṇiṃ paharitvā mahāhasitaṃ hasati. Uppaṇḍetīti uppaṇḍanakathaṃ katheti.",
  "atk-abh03a:437": "197. Abhinisīdatīti abhibhavitvā santike vā ekāsane vā nisīdati. Dutiyapadepi eseva nayo. Ajjhottharatīti avattharati.",
  "atk-abh03a:438": "198. Viniveṭhetvā vinimocetvāti gahitaṭṭhānato tassa hatthaṃ viniveṭhetvā ceva, mocetvā ca. Sesamettha uttānatthameva.",
  "atk-abh03a:439_0": "199. Piṇḍapātikesu – mandattā momūhattāti neva samādānaṃ jānāti, na ānisaṃsaṃ; attano",
  "atk-abh03a:439_1": "pana mandattā momūhattā aññāṇeneva piṇḍapātiko hoti. Pāpiccho icchāpakatoti piṇḍapātikassa",
  "atk-abh03a:439_2": "me sato “ayaṃ piṇḍapātiko”ti catupaccayasakkāraṃ karissanti. Lajjī, appicchotiādīhi",
  "atk-abh03a:439_3": "ca guṇehi sambhāvessantīti. Evaṃ pāpikāya icchāya ṭhatvā tāya pāpicchāya abhibhūto",
  "atk-abh03a:439_4": "hutvā piṇḍapātiko hoti. Ummādavasena piṇḍāya caranto pana ummādā cittavikkhepā piṇḍapātiko",
  "atk-abh03a:439_5": "nāma hoti. Vaṇṇitanti idaṃ piṇḍapātikaṅgaṃ nāma buddhehi ca buddhasāvakehi ca vaṇṇitaṃ",
  "atk-abh03a:439_6": "pasatthanti piṇḍapātiko hoti. Appicchataṃyeva nissāyātiādīsu – “iti appiccho bhavissāmi,",
  "atk-abh03a:439_7": "idaṃ me piṇḍapātikaṅgaṃ appicchatāya saṃvattissati; ‘iti santuṭṭho bhavissāmi idaṃ",
  "atk-abh03a:439_8": "me piṇḍapātikaṅgaṃ santuṭṭhiyā saṃvattissati’; ‘iti kilese saṃlikhissāmi’, idaṃ me",
  "atk-abh03a:439_9": "piṇḍapātikaṅgaṃ kilesasallekhanatthāya saṃvattissatī”ti piṇḍapātiko hoti. Idamatthitanti",
  "atk-abh03a:439_10": "imāya kalyāṇāya paṭipattiyā atthikabhāvaṃ, iminā vā piṇḍapātamattena atthikabhāvaṃ.",
  "atk-abh03a:439_11": "Yaṃ yaṃ laddhaṃ tena teneva yāpanabhāvaṃ nissāyāti attho. Aggoti jeṭṭhako. Sesāni tasseva vevacanāni.",
  "atk-abh03a:440_0": "Gavā khīranti gāvito khīraṃ nāma hoti, na vinā gāviyā. Khīramhā dadhītiādīsupi eseva",
  "atk-abh03a:440_1": "nayo. Evamevanti yathā etesu pañcasu gorasesu sappimaṇḍo aggo; evamevaṃ imesu pañcasu",
  "atk-abh03a:440_2": "piṇḍapātikesu yvāyaṃ appicchatādīni nissāya piṇḍapātiko hoti. Ayaṃ aggo ca seṭṭho",
  "atk-abh03a:440_3": "ca pāmokkho ca uttamo ca pavaro ca. Imesu pana pañcasu piṇḍapātikesu dveva janā piṇḍapātikā,",
  "atk-abh03a:440_4": "tayo na piṇḍapātikā. Nāmamattena pana piṇḍapātikāti veditabbā. Khalupacchābhattikādīsupi eseva nayoti.",
  "atk-abh03a:441": "Pañcakaniddesavaṇṇanā.",
  "atk-abh03a:442": "6. Chakkaniddesavaṇṇanā",
  "atk-abh03a:443": "202. Chakke – tatrāti tesu chasu puggalesu. Sammāsambuddho tena daṭṭhabboti so puggalo tena anācariyakena attanā uppāditena sabbaññutaññāṇena sabbaññubuddho daṭṭhabbo.",
  "atk-abh03a:444_0": "Paccekasambuddho tenātiādīsupi tena paccekasambodhiñāṇena so puggalo paccekasambuddho.",
  "atk-abh03a:444_1": "Tena sāvakapāramīñāṇena te puggalā sāriputtamoggallānā. Tena dukkhassa antakaraṇena",
  "atk-abh03a:444_2": "te puggalā avasesā arahanto. Tena itthattaṃ anāgamanena so puggalo anāgāmī. Tena",
  "atk-abh03a:444_3": "itthattaṃ āgamanena te puggalā sotāpannasakadāgāmino daṭṭhabbāti.",
  "atk-abh03a:445": "Chakkaniddesavaṇṇanā.",
  "atk-abh03a:446": "7. Sattakaniddesavaṇṇanā",
  "atk-abh03a:447_0": "203. Sattake – sakiṃ nimuggoti ekavāraṃ nimuggo. Ekantakāḷakehīti ekanteneva kāḷakehi",
  "atk-abh03a:447_1": "natthikavādaahetukavādaakiriyavādasaṅkhātehi niyatamicchādiṭṭhidhammehi. Evaṃ puggaloti",
  "atk-abh03a:447_2": "iminā kāraṇena puggalo ekavāraṃ nimuggo tathā nimuggova hoti. Etassa hi puna bhavato",
  "atk-abh03a:447_3": "vuṭṭhānaṃ nāma natthīti vadanti. Makkhaligosālādayo viya heṭṭhā narakaggīnaṃyeva āhāro hoti.",
  "atk-abh03a:448_0": "Sāhu saddhā kusalesu dhammesūti kusaladhammesu saddhā nāma sādhuladdhikāti ummujjati.",
  "atk-abh03a:448_1": "So tāvatakeneva kusalena ummujjati nāma. Sādhu hirītiādīsupi eseva nayo. Hāyatiyevāti",
  "atk-abh03a:448_2": "caṅkavāre āsittaudakaṃ viya ekantena parihāyateva. Evaṃ puggaloti evaṃ sāhu saddhāti.",
  "atk-abh03a:448_3": "Imesaṃ saddhādīnaṃ vasena ekavāraṃ ummujjitvā tesaṃ parihāniyā puna nimujjatiyeva,",
  "atk-abh03a:448_4": "devadattādayo viya. Devadatto hi aṭṭha samāpattiyo, pañca ca abhiññāyo nibbattetvāpi",
  "atk-abh03a:448_5": "puna buddhānaṃ paṭikaṇṭakatāya tehi guṇehi parihīno ruhiruppādakammaṃ saṅghabhedakammañca",
  "atk-abh03a:448_6": "katvā kāyassa bhedā dutiyacittavārena niraye nibbatti. Kokāliko dve aggasāvake upavaditvā",
  "atk-abh03a:448_7": "padumaniraye nibbatto.",
  "atk-abh03a:449_0": "Neva hāyati no vaḍḍhatīti appahonakakālepi na hāyati, pahonakakālepi na vaḍḍhati.",
  "atk-abh03a:449_1": "Ubhayampi panetaṃ agārikenapi anagārikenapi dīpetabbaṃ. Ekacco hi agāriko appahonakakāle",
  "atk-abh03a:449_2": "pakkhikabhattaṃ vā salākabhattaṃ vā vassāvāsikaṃ vā upanibandhāpeti. So pacchā pahonakakālepi",
  "atk-abh03a:449_3": "pakkhikabhattādimattameva pavatteti. Anagārikopi ādimhi appahonakakāle uddesaṃ vā",
  "atk-abh03a:449_4": "dhutaṅgaṃ vā gaṇhāti, medhābalavīriyasampattiyā pahonakakālepi tato uttariṃ na karoti.",
  "atk-abh03a:449_5": "Evaṃ puggaloti evaṃ imāya saddhādīnaṃ ṭhitiyā puggalo ummujjitvā ṭhito nāma hoti.",
  "atk-abh03a:450": "Ummujjitvā vipassati viloketīti sotāpanno puggalo uṭṭhahitvā gamanamaggaṃ gantabbaṃ disaṃ vā āloketi nāma.",
  "atk-abh03a:451": "Ummujjitvā pataratīti sakadāgāmipuggalo kilesatanutāya uṭṭhahitvā gantabbadisābhimukho patarati nāma.",
  "atk-abh03a:452": "Patigādhappatto hotīti anāgāmipuggalo uṭṭhāya viloketvā pataritvā gantvā ekasmiṃ ṭhāne patiṭṭhāpatto nāma hoti, tiṭṭhati, na punāgacchati.",
  "atk-abh03a:453": "Tiṇṇo pāraṅgato thale tiṭṭhatīti sabbakilesoghaṃ taritvā paratīraṃ gantvā nibbānathale ṭhito nāma hoti. Ime pana satta puggalā udakopamena dīpitā.",
  "atk-abh03a:454_0": "Satta kira jaṅghavāṇijā addhānamaggapaṭipannā antarāmagge ekaṃ puṇṇanadiṃ pāpuṇiṃsu.",
  "atk-abh03a:454_1": "Tesu paṭhamaṃ otiṇṇo udakabhīruko puriso otiṇṇaṭṭhāneyeva nimujjitvā puna uṭṭhātuṃ",
  "atk-abh03a:454_2": "nāsakkhi, antoyeva macchakacchapabhakkho jāto. Dutiyo otiṇṇaṭṭhāne nimujjitvā sakiṃ",
  "atk-abh03a:454_3": "uṭṭhahitvā puna nimuggo uṭṭhātuṃ nāsakkhi, antoyeva macchakacchapabhakkho jāto. Tatiyo",
  "atk-abh03a:454_4": "nimujjitvā uṭṭhahi. So majjhe nadiyā ṭhatvā neva orato āgantuṃ, na parato gantuṃ",
  "atk-abh03a:454_5": "asakkhi. Catuttho uṭṭhāya ṭhito uttaraṇatitthaṃ olokesi. Pañcamo otaraṇatitthaṃ oloketvā",
  "atk-abh03a:454_6": "patari. Chaṭṭho taritvā pārimatīraṃ gantvā kaṭippamāṇe udake ṭhito. Sattamo pārimatīraṃ",
  "atk-abh03a:454_7": "gantvā gandhacuṇṇādīhi nhātvā varavatthāni nivāsetvā surabhivilepanaṃ vilimpitvā",
  "atk-abh03a:454_8": "nīluppalādīni piḷandhitvā nānālaṅkārapaṭimaṇḍito mahānagaraṃ pavisitvā pāsādavaramāruyha",
  "atk-abh03a:454_9": "uttamabhojanaṃ bhuñji.",
  "atk-abh03a:455_0": "Tattha satta jaṅghavāṇijā viya ime satta puggalā. Nadī viya vaṭṭaṃ. Paṭhamassa udakabhīrukassa",
  "atk-abh03a:455_1": "purisassa otiṇṇaṭṭhāneyeva nimujjanaṃ viya micchādiṭṭhikassa vaṭṭe nimujjanaṃ. Ummujjitvā",
  "atk-abh03a:455_2": "nimuggapuriso viya saddhādīnaṃ uppattimattakena ummujjitvā tesaṃ parihāniyā nimuggapuggalo.",
  "atk-abh03a:455_3": "Majjhe nadiyā ṭhito viya saddhādīnaṃ ṭhitiyā ṭhitapuggalo. Uttaraṇatitthaṃ olokento",
  "atk-abh03a:455_4": "viya gantabbamaggaṃ gantabbadisaṃ vā olokento sotāpanno. Pataritapuriso viya kilesatanutāya",
  "atk-abh03a:455_5": "pataranto sakadāgāmī. Taritvā kaṭimatte udake ṭhitapuriso viya anāvattitadhammatāya",
  "atk-abh03a:455_6": "ṭhito anāgāmī. Nhatvā pārimatīraṃ uttaritvā thale ṭhitapuriso viya cattāro oghe atikkamitvā",
  "atk-abh03a:455_7": "nibbānathale ṭhito khīṇāsavabrāhmaṇo. Thale ṭhitapurisassa nagaraṃ pavisitvā pāsādavaraṃ",
  "atk-abh03a:455_8": "āruyha uttamabhojanabhuñjanaṃ viya khīṇāsavassa nibbānārammaṇaṃ phalasamāpattiṃ appetvā",
  "atk-abh03a:455_9": "vītināmanaṃ veditabbaṃ. Ubhatobhāgavimuttādayo heṭṭhā pakāsitāyevāti.",
  "atk-abh03a:456": "Sattakaniddesavaṇṇanā.",
  "atk-abh03a:457": "207. Aṭṭhakanavakaniddesāpi heṭṭhā vuttanayeneva veditabbā.",
  "atk-abh03a:458": "10. Dasakaniddesavaṇṇanā",
  "atk-abh03a:459_0": "209. Dasakaniddese – idhāti kāmāvacarabhūmiyaṃ. Kāmāvacarabhūmiyañhi sattakkhattuparamādīnaṃ",
  "atk-abh03a:459_1": "kāmāvacarabhūmiyaññeva niṭṭhā hoti. Kāmāvacarattabhāveneva arahattappatti ca anupādisesanibbānappatti ca hotīti attho.",
  "atk-abh03a:460_0": "Idha vihāyāti idha kāmāvacare attabhāve vihāya suddhāvāsattabhāve ṭhitānaṃ niṭṭhā",
  "atk-abh03a:460_1": "hotīti attho. Antarāparinibbāyiādayo hi idha anāgāmiphalaṃ patvā ito cutā suddhāvāsesu",
  "atk-abh03a:460_2": "uppajjitvā tena attabhāvena arahattañceva anupādisesanibbānadhātuñca pāpuṇanti. Tena",
  "atk-abh03a:460_3": "vuttaṃ – “imesaṃ pañcannaṃ idha vihāya niṭṭhā”ti.",
  "atk-abh03a:461": "Dasakaniddesavaṇṇanā.",
  "atk-abh03a:462": "Nigamanakathā",
  "atk-abh03a:463": "Ettāvatā ca –",
  "atk-abh03a:464": "Yaṃ ve puggalapaññattiṃ, loke appaṭipuggalo;",
  "atk-abh03a:465": "Nātisaṅkhepato satthā, desesi tidasālaye.",
  "atk-abh03a:466": "Tassā aṭṭhakathañceva, dīpabhāsāya saṅkhataṃ;",
  "atk-abh03a:467": "Āgamaṭṭhakathāyo ca, ogāhetvā asesato.",
  "atk-abh03a:468": "Suvibhatto asaṃkiṇṇo, yo yo attho yahiṃ yahiṃ;",
  "atk-abh03a:469": "Tato tato taṃ gahetvā, pahāya ativitthāraṃ.",
  "atk-abh03a:470": "Visuddhimagge yaṃ vuttaṃ, taṃ anādāya saṅkhatā;",
  "atk-abh03a:471": "Nātisaṅkhepavitthāra-nayenaṭṭhakathā ayaṃ.",
  "atk-abh03a:472": "Taṃ etaṃ sattamattehi, bhāṇavārehi tantiyā;",
  "atk-abh03a:473": "Ciraṭṭhitatthaṃ dhammassa, saṅkharontena yaṃ mayā.",
  "atk-abh03a:474": "Sampattaṃ kusalaṃ tena, saddhammaṃ sukhumaṃ sivaṃ;",
  "atk-abh03a:475": "Olokentu visuddhena, pāṇayo dhammacakkhunāti.",
  "atk-abh03a:476": "Puggalapaññatti-aṭṭhakathā niṭṭhitā.",
  "atk-abh03a:477": "Namo tassa bhagavato arahato sammāsambuddhassa",
  "atk-abh03a:478": "Abhidhammapiṭake",
  "atk-abh03a:479": "Kathāvatthu-aṭṭhakathā",
  "atk-abh03a:480": "Nisinno devalokasmiṃ, devasaṅghapurakkhato;",
  "atk-abh03a:481": "Sadevakassa lokassa, satthā appaṭipuggalo.",
  "atk-abh03a:482": "Sabbapaññattikusalo, paññattiparidīpanaṃ;",
  "atk-abh03a:483": "Vatvā puggalapaññattiṃ, loke uttamapuggalo.",
  "atk-abh03a:484": "Yaṃ puggalakathādīnaṃ, kathānaṃ vatthubhāvato;",
  "atk-abh03a:485": "Kathāvatthuppakaraṇaṃ, saṅkhepena adesayī.",
  "atk-abh03a:486": "Mātikāṭhapaneneva, ṭhapitassa surālaye;",
  "atk-abh03a:487": "Tassa moggaliputtena, vibhattassa mahītale.",
  "atk-abh03a:488": "Idāni yasmā sampatto, atthasaṃvaṇṇanākkamo;",
  "atk-abh03a:489": "Tasmā naṃ vaṇṇayissāmi, taṃ suṇātha samāhitāti.",
  "atk-abh03a:490": "Nidānakathā",
  "atk-abh03a:491_0": "Yamakapāṭihīrāvasānasmiñhi bhagavā tidasapure pāricchattakamūle paṇḍukambalasilāyaṃ",
  "atk-abh03a:491_1": "vassaṃ upagantvā mātaraṃ kāyasakkhiṃ katvā devaparisāya abhidhammakathaṃ kathento",
  "atk-abh03a:491_2": "dhammasaṅgaṇīvibhaṅgadhātukathāpuggalapaññattippakaraṇāni desayitvā kathāvatthudesanāya",
  "atk-abh03a:491_3": "vāre sampatte “anāgate mama sāvako mahāpañño moggaliputtatissatthero nāma uppannaṃ",
  "atk-abh03a:491_4": "sāsanamalaṃ sodhetvā tatiyasaṅgītiṃ karonto bhikkhusaṅghassa majjhe nisinno sakavāde",
  "atk-abh03a:491_5": "pañca suttasatāni paravāde pañcāti suttasahassaṃ samodhānetvā imaṃ pakaraṇaṃ bhājessatī”ti",
  "atk-abh03a:491_6": "tassokāsaṃ karonto yā cesā puggalavāde tāva catūsu pañhesu dvinnaṃ pañcakānaṃ vasena",
  "atk-abh03a:491_7": "aṭṭhamukhā vādayutti, taṃ ādiṃ katvā sabbakathāmaggesu asampuṇṇabhāṇavāramattāya",
  "atk-abh03a:491_8": "tantiyā mātikaṃ ṭhapesi. Athāvasesaṃ abhidhammakathaṃ vitthāranayeneva kathetvā vutthavasso",
  "atk-abh03a:491_9": "suvaṇṇarajatasopānamajjhe maṇimayena sopānena devalokato saṅkassanagare oruyha sattahitaṃ",
  "atk-abh03a:491_10": "sampādento yāvatāyukaṃ ṭhatvā anupādisesāya nibbānadhātuyā parinibbāyi.",
  "atk-abh03a:492_0": "Athassa mahākassapappamukho vasīgaṇo ajātasatturājānaṃ sahāyaṃ gahetvā dhammavinayasarīraṃ",
  "atk-abh03a:492_1": "saṅgahaṃ āropesi. Tato vassasatassa accayena vajjiputtakā bhikkhū dasa vatthūni dīpayiṃsu.",
  "atk-abh03a:492_2": "Tāni sutvā kākaṇḍakassa brāhmaṇassa putto yasatthero susunāgaputtaṃ kālāsokaṃ nāma",
  "atk-abh03a:492_3": "rājānaṃ sahāyaṃ gahetvā dvādasannaṃ bhikkhusatasahassānaṃ antare sattatherasatāni",
  "atk-abh03a:492_4": "uccinitvā tāni dasavatthūni madditvā dhammavinayasarīraṃ saṅgahaṃ āropesi.",
  "atk-abh03a:493_0": "Tehi pana dhammasaṅgāhakattherehi niggahitā dasasahassā vajjiputtakā bhikkhū pakkhaṃ",
  "atk-abh03a:493_1": "pariyesamānā attano anurūpaṃ dubbalapakkhaṃ labhitvā visuṃ mahāsaṅghikācariyakulaṃ",
  "atk-abh03a:493_2": "nāma akaṃsu. Tato bhijjitvā aparāni dve ācariyakulāni jātāni – gokulikā ca ekabyohārikā",
  "atk-abh03a:493_3": "ca. Gokulikanikāyato bhijjitvā aparāni dve ācariyakulāni jātāni – paṇṇattivādā ca",
  "atk-abh03a:493_4": "bāhuliyā ca. Bahussutikātipi tesaṃyeva nāmaṃ. Tesaṃyeva antare cetiyavādā nāma apare",
  "atk-abh03a:493_5": "ācariyavādā uppannā. Evaṃ mahāsaṅghikācariyakulato dutiye vassasate pañcācariyakulāni",
  "atk-abh03a:493_6": "uppannāni. Tāni mahāsaṅghikehi saddhiṃ cha honti.",
  "atk-abh03a:494_0": "Tasmiṃyeva dutiye vassasate theravādato bhijjitvā dve ācariyavādā uppannā – mahisāsakā",
  "atk-abh03a:494_1": "ca vajjiputtakā ca. Tattha vajjiputtakavādato bhijjitvā apare cattāro ācariyavādā",
  "atk-abh03a:494_2": "uppannā – dhammuttariyā, bhadrayānikā, channāgārikā, samitiyāti. Puna tasmiṃyeva",
  "atk-abh03a:494_3": "dutiye vassasate mahisāsakavādato bhijjitvā sabbatthivādā dhammaguttikāti dve ācariyavādā",
  "atk-abh03a:494_4": "uppannā. Puna sabbatthivādakulato bhijjitvā kassapikā nāma jātā. Kassapikesu bhinnesu",
  "atk-abh03a:494_5": "apare saṅkantikā nāma jātā. Saṅkantikesu bhinnesu suttavādā nāma jātāti theravādato",
  "atk-abh03a:494_6": "bhijjitvā ime ekādasa ācariyavādā uppannā. Te theravādehi saddhiṃ dvādasa honti.",
  "atk-abh03a:494_7": "Iti ime ca dvādasa, mahāsaṅghikānañca cha ācariyavādāti sabbeva aṭṭhārasa ācariyavādā",
  "atk-abh03a:494_8": "dutiye vassasate uppannā. Aṭṭhārasa nikāyātipi, aṭṭhārasācariyakulānītipi etesaṃyeva",
  "atk-abh03a:494_9": "nāmaṃ. Etesu pana sattarasa vādā bhinnakā, theravādo asambhinnakoti veditabbo. Vuttampi cetaṃ dīpavaṃse –",
  "atk-abh03a:495": "“Nikkaḍḍhitā pāpabhikkhū, therehi vajjiputtakā;",
  "atk-abh03a:496": "Aññaṃ pakkhaṃ labhitvāna, adhammavādī bahū janā.",
  "atk-abh03a:497": "“Dasasahassā samāgantvā, akaṃsu dhammasaṅgahaṃ;",
  "atk-abh03a:498": "Tasmāyaṃ dhammasaṅgīti, mahāsaṅgīti vuccati.",
  "atk-abh03a:499": "“Mahāsaṅgītikā bhikkhū, vilomaṃ akaṃsu sāsane;",
  "atk-abh03a:500": "Bhinditvā mūlasaṅgahaṃ, aññaṃ akaṃsu saṅgahaṃ.",
  "atk-abh03a:501": "“Aññatra saṅgahitā suttaṃ, aññatra akariṃsu te;",
  "atk-abh03a:502": "Atthaṃ dhammañca bhindiṃsu, vinaye nikāyesu ca pañcasu.",
  "atk-abh03a:503": "“Pariyāyadesitañcāpi, atho nippariyāyadesitaṃ;",
  "atk-abh03a:504": "Nītatthañceva neyyatthaṃ, ajānitvāna bhikkhavo.",
  "atk-abh03a:505": "“Aññaṃ sandhāya bhaṇitaṃ, aññaṃ atthaṃ ṭhapayiṃsu te;",
  "atk-abh03a:506": "Byañjanacchāyāya te bhikkhū, bahuṃ atthaṃ vināsayuṃ.",
  "atk-abh03a:507": "“Chaḍḍetvāna ekadesaṃ, suttaṃ vinayagambhīraṃ;",
  "atk-abh03a:508": "Patirūpaṃ suttaṃ vinayaṃ, tañca aññaṃ kariṃsu te.",
  "atk-abh03a:509": "“Parivāraṃ atthuddhāraṃ, abhidhammaṃ chappakaraṇaṃ;",
  "atk-abh03a:510": "Paṭisambhidañca niddesaṃ, ekadesañca jātakaṃ.",
  "atk-abh03a:511": "“Ettakaṃ vissajjitvāna, aññāni akariṃsu te;",
  "atk-abh03a:512": "Nāmaṃ liṅgaṃ parikkhāraṃ, ākappakaraṇāni ca.",
  "atk-abh03a:513": "“Pakatibhāvaṃ jahitvā, tañca aññaṃ akaṃsu te;",
  "atk-abh03a:514": "Pubbaṅgamā bhinnavādā, mahāsaṅgītikārakā.",
  "atk-abh03a:515": "“Tesañca anukārena, bhinnavādā bahū ahu;",
  "atk-abh03a:516": "Tato aparakālamhi, tasmiṃ bhedo ajāyatha.",
  "atk-abh03a:517": "“Gokulikā ekabyohāri, dvidhā bhijjittha bhikkhavo;",
  "atk-abh03a:518": "Gokulikānaṃ dve bhedā, aparakālamhi jāyatha.",
  "atk-abh03a:519": "“Bahussutikā ca paññatti, dvidhā bhijjittha bhikkhavo;",
  "atk-abh03a:520": "Cetiyā ca punavādī, mahāsaṅgītibhedakā.",
  "atk-abh03a:521": "“Pañcavādā ime sabbe, mahāsaṅgītimūlakā;",
  "atk-abh03a:522": "Atthaṃ dhammañca bhindiṃsu, ekadesañca saṅgahaṃ.",
  "atk-abh03a:523": "“Ganthañca ekadesañhi, chaḍḍetvā aññaṃ akaṃsu te;",
  "atk-abh03a:524": "Nāmaṃ liṅgaṃ parikkhāraṃ, ākappakaraṇāni ca.",
  "atk-abh03a:525": "“Pakatibhāvaṃ jahitvā, tañca aññaṃ akaṃsu te;",
  "atk-abh03a:526": "Visuddhattheravādamhi, puna bhedo ajāyatha.",
  "atk-abh03a:527": "“Mahisāsakā vajjiputtakā, dvidhā bhijjittha bhikkhavo;",
  "atk-abh03a:528": "Vajjiputtakavādamhi, catudhā bhedo ajāyatha.",
  "atk-abh03a:529": "“Dhammuttarikā bhaddayānikā, channāgārikā ca samiti;",
  "atk-abh03a:530": "Mahisāsakānaṃ dve bhedā, aparakālamhi ajāyatha.",
  "atk-abh03a:531": "“Sabbatthivādā dhammaguttā, dvidhā bhijjittha bhikkhavo;",
  "atk-abh03a:532": "Sabbatthivādānaṃ kassapikā, saṅkantikassapikena ca.",
  "atk-abh03a:533": "“Saṅkantikānaṃ suttavādī, anupubbena bhijjatha;",
  "atk-abh03a:534": "Ime ekādasa vādā, sambhinnā theravādato.",
  "atk-abh03a:535": "“Atthaṃ dhammañca bhindiṃsu, ekadesañca saṅgahaṃ;",
  "atk-abh03a:536": "Ganthañca ekadesañhi, chaḍḍetvā aññaṃ akaṃsu te.",
  "atk-abh03a:537": "“Nāmaṃ liṅgaṃ parikkhāraṃ, ākappakaraṇāni ca;",
  "atk-abh03a:538": "Pakatibhāvaṃ jahitvā, tañca aññaṃ akaṃsu te.",
  "atk-abh03a:539": "“Sattarasa bhinnavādā, ekavādo abhinnako;",
  "atk-abh03a:540": "Sabbevaṭṭhārasa honti, bhinnavādena te saha.",
  "atk-abh03a:541": "“Nigrodhova mahārukkho, thera vādānamuttamo;",
  "atk-abh03a:542": "Anūnaṃ anadhikañca, kevalaṃ jinasāsanaṃ.",
  "atk-abh03a:543": "“Santakā viya rukkhamhi, nibbattā vādasesakā;",
  "atk-abh03a:544": "Paṭhame vassasate natthi, dutiye vassasatantare;",
  "atk-abh03a:545": "Bhinnā sattarasa vādā, uppannā jinasāsane”ti.",
  "atk-abh03a:546_0": "Aparāparaṃ pana hemavatikā, rājagirikā, siddhatthikā, pubbaseliyā, aparaseliyā, vājiriyāti",
  "atk-abh03a:546_1": "aññepi cha ācariyavādā uppannā. Te idha anadhippetā. Purimakānaṃ pana aṭṭhārasannaṃ",
  "atk-abh03a:546_2": "ācariyavādānaṃ vasena pavattamāne sāsane paṭiladdhasaddho asoko dhammarājā divase",
  "atk-abh03a:546_3": "divase buddhapūjāya satasahassaṃ, dhammapūjāya satasahassaṃ, saṅghapūjāya satasahassaṃ,",
  "atk-abh03a:546_4": "attano ācariyassa nigrodhattherassa satasahassaṃ, catūsu dvāresu bhesajjatthāya satasahassanti",
  "atk-abh03a:546_5": "pañcasatasahassāni pariccajanto sāsane uḷāraṃ lābhasakkāraṃ pavattesi.",
  "atk-abh03a:547_0": "Titthiyā hatalābhasakkārā antamaso ghāsacchādanamattampi alabhantā lābhasakkāraṃ",
  "atk-abh03a:547_1": "patthayamānā bhikkhūsu pabbajitvā sakāni sakāni diṭṭhigatāni – “ayaṃ dhammo, ayaṃ",
  "atk-abh03a:547_2": "vinayo, idaṃ satthusāsana”nti dīpenti. Pabbajjaṃ alabhamānāpi sayameva kese chinditvā",
  "atk-abh03a:547_3": "kāsāyāni vatthāni acchādetvā vihāresu vicarantā uposathakammādikaraṇakāle saṅghamajjhaṃ",
  "atk-abh03a:547_4": "pavisanti. Te bhikkhusaṅghena dhammena vinayena satthusāsanena niggayhamānāpi dhammavinayānulomāya",
  "atk-abh03a:547_5": "paṭipattiyā asaṇṭhahantā anekarūpaṃ sāsanassa abbudañca malañca kaṇṭakañca samuṭṭhāpenti.",
  "atk-abh03a:547_6": "Keci aggiṃ paricaranti, keci pañcātape tapanti, keci ādiccaṃ anuparivattanti, keci",
  "atk-abh03a:547_7": "“dhammañca vinayañca vobhindissāmā”ti tathā tathā paggaṇhiṃsu. Tadā bhikkhusaṅgho",
  "atk-abh03a:547_8": "na tehi saddhiṃ uposathaṃ vā pavāraṇaṃ vā akāsi. Asokārāme satta vassāni uposatho upacchijji.",
  "atk-abh03a:548_0": "Rājā “āṇāya kāressāmī”ti vāyamantopi kāretuṃ nāsakkhi, aññadatthu duggahitagāhinā",
  "atk-abh03a:548_1": "bālena amaccena anekesu bhikkhūsu jīvitā voropitesu vippaṭisārī ahosi. So tañca vippaṭisāraṃ",
  "atk-abh03a:548_2": "tañca sāsane uppannaṃ abbudaṃ vūpasametukāmo “ko nu kho imasmiṃ atthe paṭibalo”ti",
  "atk-abh03a:548_3": "saṅghaṃ pucchitvā “moggaliputtatissatthero, mahārājā”ti sutvā saṅghassa vacanena",
  "atk-abh03a:548_4": "ahogaṅgāpabbatato theraṃ pakkosāpetvā iddhipāṭihāriyadassanena therassa ānubhāve",
  "atk-abh03a:548_5": "nibbicikiccho attano kukkuccaṃ pucchitvā vippaṭisāraṃ vūpasamesi. Theropi taṃ rājuyyāneyeva",
  "atk-abh03a:548_6": "vasanto satta divasāni samayaṃ uggaṇhāpesi. So uggahitasamayo sattame divase asokārāme",
  "atk-abh03a:548_7": "bhikkhusaṅghaṃ sannipātāpetvā sāṇipākāraṃ parikkhipāpetvā sāṇipākārantare nisinno",
  "atk-abh03a:548_8": "ekaladdhike ekaladdhike bhikkhū ekato ekato kāretvā ekamekaṃ bhikkhusamūhaṃ pakkosāpetvā",
  "atk-abh03a:548_9": "pucchi – “bhante, kiṃvādī sammāsambuddho”ti? Tato sassatavādino – “sassatavādī”ti",
  "atk-abh03a:548_10": "āhaṃsu. Ekaccasassatikā, antānantikā, amarāvikkhepikā, adhiccasamuppannikā, saññīvādā,",
  "atk-abh03a:548_11": "asaññīvādā, nevasaññīnāsaññīvādā, ucchedavādā, diṭṭhadhammanibbānavādā – “diṭṭhadhammanibbānavādī”ti",
  "atk-abh03a:548_12": "āhaṃsu. Rājā paṭhamameva samayassa uggahitattā nayime bhikkhū aññatitthiyā imeti",
  "atk-abh03a:548_13": "ñatvā tesaṃ setakāni vatthāni datvā uppabbājesi. Te sabbepi saṭṭhisahassā ahesuṃ.",
  "atk-abh03a:549_0": "Athaññe bhikkhū pakkosāpetvā pucchi – “kiṃvādī, bhante, sammāsambuddho”ti? “Vibhajjavādī,",
  "atk-abh03a:549_1": "mahārājā”ti. Evaṃ vutte rājā theraṃ pucchi – “vibhajjavādī, bhante, sammāsambuddho”ti?",
  "atk-abh03a:549_2": "“Āma, mahārājā”ti. Tato rājā ‘suddhaṃ dāni, bhante, sāsanaṃ, karotu bhikkhusaṅgho",
  "atk-abh03a:549_3": "uposatha’nti ārakkhaṃ datvā nagaraṃ pāvisi. Samaggo saṅgho sannipatitvā uposathaṃ",
  "atk-abh03a:549_4": "akāsi. Tasmiṃ sannipāte saṭṭhibhikkhusatasahassāni ahesuṃ. Tasmiṃ samāgame moggaliputtatissatthero",
  "atk-abh03a:549_5": "yāni ca tadā uppannāni vatthūni, yāni ca āyatiṃ uppajjissanti, sabbesampi tesaṃ paṭibāhanatthaṃ",
  "atk-abh03a:549_6": "satthārā dinnanayavaseneva tathāgatena ṭhapitamātikaṃ vibhajanto sakavāde pañca suttasatāni",
  "atk-abh03a:549_7": "paravāde pañcāti suttasahassaṃ āharitvā imaṃ parappavādamathanaṃ āyatilakkhaṇaṃ kathāvatthuppakaraṇaṃ abhāsi.",
  "atk-abh03a:550_0": "Tato saṭṭhisatasahassasaṅkhyesu bhikkhū uccinitvā tipiṭakapariyattidharānaṃ pabhinnapaṭisambhidānaṃ",
  "atk-abh03a:550_1": "bhikkhūnaṃ sahassamekaṃ gahetvā yathā mahākassapatthero ca yasatthero ca dhammañca",
  "atk-abh03a:550_2": "vinayañca saṅgāyiṃsu; evameva saṅgāyanto sāsanamalaṃ visodhetvā tatiyasaṅgītiṃ akāsi.",
  "atk-abh03a:550_3": "Tattha abhidhammaṃ saṅgāyanto imaṃ yathābhāsitaṃ pakaraṇaṃ saṅgahaṃ āropesi. Tena vuttaṃ –",
  "atk-abh03a:551": "“Yaṃ puggalakathādīnaṃ, kathānaṃ vatthubhāvato;",
  "atk-abh03a:552": "Kathāvatthuppakaraṇaṃ, saṅkhepena adesayī.",
  "atk-abh03a:553": "“Mātikāṭhapaneneva, ṭhapitassa surālaye;",
  "atk-abh03a:554": "Tassa moggaliputtena, vibhattassa mahītale.",
  "atk-abh03a:555": "“Idāni yasmā sampatto, atthasaṃvaṇṇanākkamo;",
  "atk-abh03a:556": "Tasmā naṃ vaṇṇayissāmi, taṃ suṇātha samāhitā”ti.",
  "atk-abh03a:557": "Nidānakathā niṭṭhitā.",
  "atk-abh03a:558": "Mahāvaggo",
  "atk-abh03a:559": "1. Puggalakathā",
  "atk-abh03a:560": "1. Suddhasaccikaṭṭho",
  "atk-abh03a:561": "1. Anulomapaccanīkavaṇṇanā",
  "atk-abh03a:562_0": "1. Tattha puggalo upalabbhati saccikaṭṭhaparamatthenāti ayaṃ pucchā. Āmantāti ayaṃ",
  "atk-abh03a:562_1": "paṭijānanā. Kassa panāyaṃ pucchā, kassa paṭijānanāti? Asukassāti na vattabbā. Bhagavatā",
  "atk-abh03a:562_2": "hi imasmiṃ pakaraṇe nānappakārānaṃ laddhīnaṃ visodhanatthaṃ tantivasena mātikā ṭhapitā.",
  "atk-abh03a:562_3": "Sā therena satthārā dinnanaye ṭhatvā tantivasena vibhattā. Na hi thero yattakā ettha",
  "atk-abh03a:562_4": "vādamaggā dassitā, tattakehi vādīhi saddhiṃ vādena viggāhikakathaṃ kathesi. Evaṃ",
  "atk-abh03a:562_5": "santepi pana tāsaṃ tāsaṃ kathānaṃ atthassa sukhāvadhāraṇatthaṃ sakavādīpucchā, paravādīpucchā,",
  "atk-abh03a:562_6": "sakavādīpaṭiññā, paravādīpaṭiññāti evaṃ vibhāgaṃ dassetvāva atthavaṇṇanaṃ karissāma.",
  "atk-abh03a:563_0": "Puggalo upalabbhati saccikaṭṭhaparamatthenāti hi ayaṃ sakavādīpucchā. Tāya “ye atthi",
  "atk-abh03a:563_1": "puggaloti evaṃladdhikā puggalavādino, te evaṃ pucchitabbā”ti dīpeti. Ke pana puggalavādinoti?",
  "atk-abh03a:563_2": "Sāsane vajjiputtakā ceva samitiyā ca bahiddhā ca bahū aññatitthiyā. Tattha puggaloti",
  "atk-abh03a:563_3": "attā, satto jīvo. Upalabbhatīti paññāya upagantvā labbhati, ñāyatīti attho. Saccikaṭṭhaparamatthenāti",
  "atk-abh03a:563_4": "ettha saccikaṭṭhoti māyāmarīciādayo viya abhūtākārena aggahetabbo bhūtaṭṭho. Paramatthoti",
  "atk-abh03a:563_5": "anussavādivasena aggahetabbo uttamattho. Ubhayenāpi yo parato “puggalo upalabbhati",
  "atk-abh03a:563_6": "saccikaṭṭhaparamatthena, rūpañca upalabbhatī”tiādinā khandhāyatanadhātuindriyavasena",
  "atk-abh03a:563_7": "sattapaññāsavidho dhammappabhedo dassito. Yathā so bhūtena sabhāvaṭṭhena upalabbhati,",
  "atk-abh03a:563_8": "evaṃ tava puggalo upalabbhatīti pucchati. Paravādī āmantāti paṭijānāti. Paṭijānanañhi",
  "atk-abh03a:563_9": "katthaci “āma, bhante”ti āgacchati, katthaci “āmo”ti paṭijānanaṃ āgacchati. Idha",
  "atk-abh03a:563_10": "pana “āmantā”ti āgataṃ. Tatrāyaṃ adhippāyo – so hi yaṃ taṃ parato vuttaṃ bhagavatā",
  "atk-abh03a:563_11": "– “atthi puggalo attahitāya paṭipanno”ti suttaṃ āgataṃ, taṃ gahetvā yasmā pana bhagavā",
  "atk-abh03a:563_12": "saccavādī na visaṃvādanapurekkhāro vācaṃ bhāsati, nāpi anussavādivasena dhammaṃ deseti,",
  "atk-abh03a:563_13": "sadevakaṃ pana lokaṃ sayaṃ abhiññā sacchikatvā pavedeti, tasmā yo tena vutto “atthi",
  "atk-abh03a:563_14": "puggalo attahitāya paṭipanno”ti, so saccikaṭṭhaparamattheneva atthīti laddhiṃ gahetvā",
  "atk-abh03a:563_15": "“āmantā”ti paṭijānāti.",
  "atk-abh03a:564_0": "Athassa tādisassa lesavacanassa chalavādassa okāsaṃ adadamāno sakavādī yo saccikaṭṭhotiādimāha.",
  "atk-abh03a:564_1": "Tatrāyaṃ adhippāyo – yvāyaṃ parato “sappaccayo appaccayo, saṅkhato asaṅkhato, sassato,",
  "atk-abh03a:564_2": "asassato sanimitto animitto”ti evaṃ paridīpito rūpādisattapaññāsavidho dhammappabhedo",
  "atk-abh03a:564_3": "āgato; na sammutisaccavasena, nāpi anussavādivasena gahetabbo. Attano pana bhūtatāya",
  "atk-abh03a:564_4": "eva saccikaṭṭho, attapaccakkhatāya ca paramattho. Taṃ sandhāyāha – “yo saccikaṭṭho",
  "atk-abh03a:564_5": "paramattho, tato so puggalo upalabbhati saccikaṭṭhaparamatthenā”ti.",
  "atk-abh03a:565_0": "Tatoti karaṇavacanametaṃ, tasmā tena saccikaṭṭhaparamatthena so puggalo upalabbhatīti",
  "atk-abh03a:565_1": "ayamettha attho. Idaṃ vuttaṃ hoti – ruppanādibhedena vā sappaccayādibhedena vā ākārena",
  "atk-abh03a:565_2": "yo saccikaṭṭhaparamattho upalabbhati, kiṃ te puggalopi tenākārena upalabbhatīti?",
  "atk-abh03a:565_3": "Na hevaṃ vattabbeti avajānanā paravādissa. So hi tathārūpaṃ puggalaṃ anicchanto avajānāti.",
  "atk-abh03a:565_4": "Tatrāyaṃ padacchedo – ‘na hi evaṃ vattabbe’ti, na hi evantipi vaṭṭati. Dvinnampi",
  "atk-abh03a:565_5": "evaṃ na vattabboti attho.",
  "atk-abh03a:566_0": "Ājānāhi niggahanti sakavādivacanaṃ. Yasmā te purimāya vattabbapaṭiññāya pacchimā",
  "atk-abh03a:566_1": "navattabbapaṭiññā, pacchimāya ca purimā na sandhiyati, tasmāpi niggahaṃ patto. Taṃ",
  "atk-abh03a:566_2": "niggahaṃ dosaṃ aparādhaṃ sampaṭicchāhīti attho. Evaṃ niggahaṃ ājānāpetvā idāni taṃ",
  "atk-abh03a:566_3": "ṭhapanāya ceva anulomapaṭilomato pāpanāropanānañca vasena pākaṭaṃ karonto hañci puggalotiādimāha.",
  "atk-abh03a:566_4": "Tattha hañci puggalo upalabbhatīti yadi puggalo upalabbhati, sace puggalo upalabbhati",
  "atk-abh03a:566_5": "saccikaṭṭhaparamatthenāti attho. Ayaṃ tāva paravādīpakkhassa ṭhapanato niggahapāpanāropanānaṃ",
  "atk-abh03a:566_6": "lakkhaṇabhūtā anulomaṭhapanā nāma. Tena vata retiādi anulomapakkhe niggahassa pāpitattā",
  "atk-abh03a:566_7": "anulomapāpanā nāma. Tattha tenāti kāraṇavacanaṃ. Vatāti okappanavacanaṃ. Reti āmantanavacanaṃ.",
  "atk-abh03a:566_8": "Idaṃ vuttaṃ hoti – tena, re vattabbe vata, re hambho, bhadramukha, tena kāraṇena",
  "atk-abh03a:566_9": "vattabboyevāti. Yaṃ tattha vadesītiādi anulomapakkhe niggahassa āropitattā anulomaropanā",
  "atk-abh03a:566_10": "nāma. Yaṃ tassa pariyosāne micchātipadaṃ tassa purato idaṃ te’ti āharitabbaṃ. Idaṃ",
  "atk-abh03a:566_11": "te micchāti ayañhettha attho. Parato ca pāḷiyaṃ etaṃ āgatameva.",
  "atk-abh03a:567_0": "No ce pana vattabbetiādi “na hevaṃ vattabbe”ti paṭikkhittapakkhassa ṭhapitattā paṭilomato",
  "atk-abh03a:567_1": "niggahapāpanāropanānaṃ lakkhaṇabhūtā paṭilomaṭhapanā nāma. No ca vata retiādi paṭilomapakkhe",
  "atk-abh03a:567_2": "niggahassa pāpitattā paṭilomapāpanā nāma. Puna yaṃ tattha vadesītiādi paṭilomapakkhe",
  "atk-abh03a:567_3": "niggahassa āropitattā paṭilomaropanā nāma. Idhāpi pariyosāne micchātipadassa purato",
  "atk-abh03a:567_4": "idaṃ teti āharitabbameva. Paratopi evarūpesu ṭhānesu eseva nayo.",
  "atk-abh03a:568_0": "Tatrāyaṃ ādito paṭṭhāya saṅkhepattho – yadi puggalo upalabbhati saccikaṭṭhaparamatthena,",
  "atk-abh03a:568_1": "tena vata bho so upalabbhatīti vattabbo. Yaṃ pana tattha vadesi “vattabbo kho purimapañhe",
  "atk-abh03a:568_2": "‘saccikaṭṭhaparamatthena upalabbhatī’ti, no ca vattabbo dutiyapañhe ‘tato so puggalo",
  "atk-abh03a:568_3": "upalabbhatī”’ti, idaṃ te micchāti evaṃ tāva anulomato ṭhapanāpāpanāropanā honti.",
  "atk-abh03a:568_4": "Atha na vattabbo dutiyapañhe “tato so upalabbhatī”ti, purimapañhepi na vattabbova.",
  "atk-abh03a:568_5": "Yaṃ panettha vadesi “vattabbo kho purimapañhe ‘saccikaṭṭhaparamatthena upalabbhatī’ti,",
  "atk-abh03a:568_6": "no ca vattabbo dutiyapañhe ‘tato so puggalo upalabbhatī”’ti, idaṃ te micchāti evaṃ",
  "atk-abh03a:568_7": "paṭilomato ṭhapanāpāpanāropanā honti. Evametaṃ niggahassa ca anulomapaṭilomato catunnaṃ",
  "atk-abh03a:568_8": "pāpanāropanānañca vuttattā upalabbhatītiādikaṃ anulomapañcakaṃ nāma. Ettha ca kiñcāpi",
  "atk-abh03a:568_9": "anulomato pāpanāropanāhi eko, paṭilomato pāpanāropanāhi ekoti dve niggahā katā. ‘Ājānāhi",
  "atk-abh03a:568_10": "niggaha’nti etasseva panettha puggalo upalabbhatīti paṭhamaṃ vādaṃ nissāya paṭhamassa",
  "atk-abh03a:568_11": "niggahassa dvīhākārehi āropitattā ekovāyaṃ niggahoti paṭhamo niggaho.",
  "atk-abh03a:569_0": "2. Idāni paccanīkanayo hoti. Tattha pucchā paravādissa. So hi “atthi puggalo attahitāya",
  "atk-abh03a:569_1": "paṭipanno”ti gahitattā “nupalabbhatī”ti asampaṭicchanto evaṃ pucchati. Sakavādī yathā",
  "atk-abh03a:569_2": "rūpādidhammā upalabbhanti, evaṃ anupalabbhanīyato āmantāti paṭijānāti. Puna itaro",
  "atk-abh03a:569_3": "attanā adhippetaṃ saccikaṭṭhaṃyeva sandhāya yo saccikaṭṭhotiādimāha. Sammutisaccaparamatthasaccāni",
  "atk-abh03a:569_4": "vā ekato katvāpi evamāha. Sakavādī ‘puggalo’ti upādāpaññattisabbhāvatopi dvinnaṃ",
  "atk-abh03a:569_5": "saccānaṃ ekato katvā pucchitattāpi na hevanti paṭikkhipati.",
  "atk-abh03a:570_0": "Idāni kiñcāpi tena paṭhamaṃ paramatthasaccavasena nupalabbhanīyatā sampaṭicchitā,",
  "atk-abh03a:570_1": "pacchā sammutisaccavasena vomissakavasena vā paṭikkhittā. Paravādī pana ‘nupalabbhatī’ti",
  "atk-abh03a:570_2": "vacanasāmaññamattaṃ chalavādaṃ nissāya yaṃ tayā paṭhamaṃ paṭiññātaṃ, taṃ pacchā paṭikkhittanti",
  "atk-abh03a:570_3": "bhaṇḍanassa paṭibhaṇḍanaṃ viya attano katassa niggahakammassa paṭikammaṃ karonto",
  "atk-abh03a:570_4": "ājānāhi paṭikammanti āha. Idāni yathāssa anulomapañcake sakavādinā vādaṭṭhapanaṃ",
  "atk-abh03a:570_5": "katvā anulomapaṭilomato pāpanāropanāhi niggaho pākaṭo kato, evaṃ paṭikammaṃ pākaṭaṃ",
  "atk-abh03a:570_6": "karonto hañci puggalotiādimāha. Taṃ heṭṭhā vuttanayeneva atthato veditabbaṃ. Yasmā",
  "atk-abh03a:570_7": "panettha ṭhapanā nāma paravādīpakkhassa ṭhapanato “ayaṃ tava doso”ti dassetuṃ ṭhapanamattameva",
  "atk-abh03a:570_8": "hoti, na niggahassa vā paṭikammassa vā pākaṭabhāvakaraṇaṃ, pāpanāropanāhi panassa",
  "atk-abh03a:570_9": "pākaṭakaraṇaṃ hoti. Tasmā idaṃ anulomapaṭilomato pāpanāropanānaṃ vasena catūhākārehi.",
  "atk-abh03a:570_10": "Paṭikammassa katattā paṭikammacatukkaṃ nāmāti ekaṃ catukkaṃ veditabbaṃ.",
  "atk-abh03a:571_0": "3. Evaṃ paṭikammaṃ katvā idāni yvāssa anulomapañcake sakavādinā niggaho kato, tassa",
  "atk-abh03a:571_1": "tameva chalavādaṃ nissāya dukkaṭabhāvaṃ dassento tvañce pana maññasītiādimāha. Tattha",
  "atk-abh03a:571_2": "tvaṃ ce pana maññasīti yadi tvaṃ maññasi. Vattabbe khoti idaṃ paccanīke āmantāti",
  "atk-abh03a:571_3": "paṭiññaṃ sandhāya vuttaṃ. No ca vattabbeti idaṃ pana na hevāti avajānanaṃ sandhāya",
  "atk-abh03a:571_4": "vuttaṃ. Tena tava tatthāti tena kāraṇena tvaṃyeva tasmiṃ nupalabbhatīti pakkhe –",
  "atk-abh03a:571_5": "“hevaṃ paṭijānantanti āmantā”ti evaṃ paṭijānanto. Hevaṃ niggahetabbeti puna na hevāti",
  "atk-abh03a:571_6": "avajānanto evaṃ niggahetabbo. Atha taṃ niggaṇhāmāti athevaṃ niggahārahaṃ taṃ niggaṇhāma.",
  "atk-abh03a:571_7": "Suniggahito ca hosīti sakena matena niggahitattā suniggahito ca bhavasi.",
  "atk-abh03a:572_0": "Evamassa niggahetabbabhāvaṃ dassetvā idāni taṃ niggaṇhanto hañcītiādimāha. Tattha",
  "atk-abh03a:572_1": "ṭhapanāpāpanāropanā heṭṭhā vuttanayeneva veditabbā. Pariyosāne pana idaṃ te micchāti",
  "atk-abh03a:572_2": "idaṃ tava vacanaṃ micchā hotīti attho. Idaṃ chalavādena catūhi ākārehi niggahassa",
  "atk-abh03a:572_3": "katattā niggahacatukkaṃ nāma.",
  "atk-abh03a:573_0": "4. Evaṃ niggahaṃ katvāpi idāni “yadi ayaṃ mayā tava matena kato niggaho dunniggaho,",
  "atk-abh03a:573_1": "yo mama tayā heṭṭhā anulomapañcake kato niggaho, sopi dunniggaho”ti dassento ese",
  "atk-abh03a:573_2": "ce dunniggahitetiādimāha. Tattha ese ce dunniggahiteti eso ce tava vādo mayā dunniggahito.",
  "atk-abh03a:573_3": "Atha vā eso ce tava mayā kato niggaho dunniggaho. Hevamevaṃ tattha dakkhāti tatthāpi",
  "atk-abh03a:573_4": "tayā mama heṭṭhā kate niggahe evamevaṃ passa. Idāni yvāssa heṭṭhā sakavādinā niggaho",
  "atk-abh03a:573_5": "kato, taṃ “vattabbe kho”tiādivacanena dassetvā puna taṃ niggahaṃ aniggahabhāvaṃ upanento",
  "atk-abh03a:573_6": "no ca mayaṃ tayātiādimāha. Tattha no ca mayaṃ tayā tattha hetāya paṭiññāyātiādīsu",
  "atk-abh03a:573_7": "ayamattho – yasmā so tayā mama kato niggaho dunniggaho, tasmā mayaṃ tayā tattha anulomapañcake",
  "atk-abh03a:573_8": "āmantāti etāya paṭiññāya evaṃ paṭijānantā puna na hevāti paṭikkhepe katepi “ājānāhi",
  "atk-abh03a:573_9": "niggaha”nti evaṃ na niggahetabboyeva. Evaṃ aniggahetabbampi maṃ niggaṇhāsi, īdisena",
  "atk-abh03a:573_10": "pana niggahena dunniggahitā mayaṃ homa.",
  "atk-abh03a:574_0": "Idāni yaṃ niggahaṃ sandhāya “dunniggahitā ca homā”ti avoca, taṃ dassetuṃ hañci puggalo…pe…",
  "atk-abh03a:574_1": "idaṃ te micchātiāha. Evamidaṃ anulomapaṭilomato catūhi pāpanāropanāhi niggahassa",
  "atk-abh03a:574_2": "upanītattā upanayanacatukkaṃ nāma hoti.",
  "atk-abh03a:575_0": "5. Idāni “na hevaṃ niggahetabbe”tiādikaṃ niggamanacatukkaṃ nāma hoti. Tattha na hevaṃ",
  "atk-abh03a:575_1": "niggahetabbeti yathāhaṃ tayā niggahito, na hi evaṃ niggahetabbo. Etassa hi niggahassa",
  "atk-abh03a:575_2": "dunniggahabhāvo mayā sādhito. Tena hīti tena kāraṇena, yasmā esa niggaho dunniggaho,",
  "atk-abh03a:575_3": "tasmā yaṃ maṃ niggaṇhāsi hañci puggalo…pe… idaṃ te micchāti, idaṃ niggaṇhanaṃ tava",
  "atk-abh03a:575_4": "micchāti attho. Tena hi ye kate niggaheti yena kāraṇena idaṃ micchā, tena kāraṇena",
  "atk-abh03a:575_5": "yo tayā niggaho kato, so dukkaṭo. Yaṃ mayā paṭikammaṃ kataṃ, tadeva sukataṃ. Yāpi",
  "atk-abh03a:575_6": "cesā paṭikammacatukkādivasena kathāmaggasampaṭipādanā katā, sāpi sukatā. Evametaṃ",
  "atk-abh03a:575_7": "puggalo upalabbhatītiādikassa anulomapañcakassa nupalabbhatītiādikānaṃ paṭikammaniggahopanayananiggamanacatukkānaṃ",
  "atk-abh03a:575_8": "vasena anulomapaccanīkapañcakaṃ nāma niddiṭṭhanti veditabbaṃ. Ettāvatā sakavādino",
  "atk-abh03a:575_9": "pubbapakkhe sati paravādino vacanasāmaññamattena chalavādena jayo hoti.",
  "atk-abh03a:576": "2. Paccanīkānulomavaṇṇanā",
  "atk-abh03a:577_0": "6. Idāni yathā paravādino pubbapakkhe sati sakavādino dhammeneva tathena sujayo hoti,",
  "atk-abh03a:577_1": "tathā vāduppattiṃ dassetuṃ puggalo nupalabbhatīti paccanīkānulomapañcakaṃ āraddhaṃ.",
  "atk-abh03a:577_2": "Tattha paccanīke pucchā paravādissa, rūpādibhedaṃ saccikaṭṭhaparamatthaṃ sandhāya",
  "atk-abh03a:577_3": "paṭiññā sakavādissa. Suddhasammutisaccaṃ vā paramatthamissakaṃ vā sammutisaccaṃ sandhāya",
  "atk-abh03a:577_4": "yo saccikaṭṭhoti puna anuyogo paravādissa, sammutivasena nupalabbhatīti navattabbattā",
  "atk-abh03a:577_5": "missakavasena vā anuyogassa saṃkiṇṇattā na hevanti paṭikkhepo sakavādissa. Paṭiññātaṃ",
  "atk-abh03a:577_6": "paṭikkhipatīti vacanasāmaññamattena ājānāhi niggahantiādivacanaṃ paravādissa. Evamayaṃ",
  "atk-abh03a:577_7": "puggalo nupalabbhatīti dutiyavādaṃ nissāya dutiyo niggaho hotīti veditabbo. Evaṃ",
  "atk-abh03a:577_8": "tena chalena niggaho āropito.",
  "atk-abh03a:578_0": "7-10. Idāni dhammena samena attano vāde jayaṃ dassetuṃ anulomanaye pucchā sakavādissa,",
  "atk-abh03a:578_1": "attano laddhiṃ nissāya paṭiññā paravādissa. Laddhiyā okāsaṃ adatvā paramatthavasena",
  "atk-abh03a:578_2": "puna anuyogo sakavādissa, paramatthavasena puggalassa abhāvato paṭikkhepo paravādissa.",
  "atk-abh03a:578_3": "Tato paraṃ dhammena samena attano jayadassanatthaṃ ājānāhi paṭikammantiādi sabbaṃ",
  "atk-abh03a:578_4": "sakavādīvacanameva hoti. Tattha sabbesaṃ paṭikammaniggahopanayananiggamanacatukkānaṃ",
  "atk-abh03a:578_5": "heṭṭhā vuttanayeneva attho veditabbo. Evamidaṃ puggalo nupalabbhatītiādikassa paccanīkapañcakassa",
  "atk-abh03a:578_6": "upalabbhatītiādīnaṃ paṭikammaniggahopanayananiggamanacatukkānañca vasena paccanīkānulomapañcakaṃ",
  "atk-abh03a:578_7": "nāma niddiṭṭhaṃ hoti. Evametāni paṭhamasaccikaṭṭhe dve pañcakāni niddiṭṭhāni. Tattha",
  "atk-abh03a:578_8": "purimapañcake paravādissa sakavādinā kato niggaho suniggaho. Sakavādissa pana paravādinā",
  "atk-abh03a:578_9": "chalavādaṃ nissāya paṭikammaṃ katvā attanā sādhito jayo dujjayo. Dutiyapañcake sakavādissa",
  "atk-abh03a:578_10": "paravādinā kato niggaho dunniggaho. Paravādissa pana sakavādinā dhammavādaṃ nissāya",
  "atk-abh03a:578_11": "paṭikammaṃ katvā attanā sādhito jayo sujayoti paṭhamasaccikaṭṭho. Tatthetaṃ vuccati –",
  "atk-abh03a:579": "“Niggaho paravādissa, suddho paṭhamapañcake;",
  "atk-abh03a:580": "Asuddho pana tasseva, paṭikammajayo tahiṃ.",
  "atk-abh03a:581": "“Niggaho sakavādissa, asuddho dutiyapañcake;",
  "atk-abh03a:582": "Visuddho pana tasseva, paṭikammajayo tahiṃ.",
  "atk-abh03a:583": "“Tasmā dvīsupi ṭhānesu, jayova sakavādino;",
  "atk-abh03a:584": "Dhammena hi jayo nāma, adhammena kuto jayo.",
  "atk-abh03a:585": "“Saccikaṭṭhe yathā cettha, pañcakadvayamaṇḍite;",
  "atk-abh03a:586": "Dhammādhammavaseneva, vutto jayaparājayo.",
  "atk-abh03a:587": "“Ito paresu sabbesu, saccikaṭṭhesu paṇḍito;",
  "atk-abh03a:588": "Evameva vibhāveyya, ubho jayaparājaye”ti.",
  "atk-abh03a:589": "2. Okāsasaccikaṭṭho",
  "atk-abh03a:590": "1. Anulomapaccanīkavaṇṇanā",
  "atk-abh03a:591_0": "11. Evaṃ suddhikasaccikaṭṭhaṃ vitthāretvā idāni tameva aparehi okāsādīhi nayehi vitthāretuṃ",
  "atk-abh03a:591_1": "puna puggalo upalabbhatītiādi āraddhaṃ. Tattha pucchā sakavādissa, paṭiññā paravādissa.",
  "atk-abh03a:591_2": "Puna sabbatthāti sarīraṃ sandhāya anuyogo sakavādissa, rūpasmiṃ attānaṃ samanupassanādosañca",
  "atk-abh03a:591_3": "‘aññaṃ jīvaṃ aññaṃ sarīra’nti āpajjanadosañca disvā paṭikkhepo paravādissa. Sesamettha",
  "atk-abh03a:591_4": "anulomapaccanīkapañcake heṭṭhā vuttanayeneva veditabbaṃ. Pāṭho pana saṅkhitto. Tattha",
  "atk-abh03a:591_5": "yasmā sarīraṃ sandhāya “sabbattha na upalabbhatī”ti vutte sarīrato bahi upalabbhatīti",
  "atk-abh03a:591_6": "āpajjati. Tasmā paccanīke paṭikkhepo sakavādissa, paṭhamaṃ anujānitvā pacchā avajānātīti",
  "atk-abh03a:591_7": "chalavādassa vasena paṭikammaṃ paravādissa. Sesaṃ pākaṭameva.",
  "atk-abh03a:592": "3. Kālasaccikaṭṭho",
  "atk-abh03a:593": "1. Anulomapaccanīkavaṇṇanā",
  "atk-abh03a:594_0": "12. Dutiyanaye sabbadāti purimapacchimajātikālañca dharamānaparinibbutakālañca sandhāya",
  "atk-abh03a:594_1": "anuyogo sakavādissa, sveva khattiyo so brāhmaṇotiādīnaṃ āpattidosañca dharamānaparinibbutānaṃ",
  "atk-abh03a:594_2": "visesābhāvadosañca disvā paṭikkhepo paravādissa. Sesaṃ paṭhamanaye vuttasadisameva.",
  "atk-abh03a:595": "4. Avayavasaccikaṭṭho",
  "atk-abh03a:596": "1. Anulomapaccanīkavaṇṇanā",
  "atk-abh03a:597": "13. Tatiyanaye sabbesūti khandhāyatanādīni sandhāya anuyogo sakavādissa, rūpasmiṃ attā, cakkhusmiṃ attātiādidosabhayena paṭikkhepo paravādissa. Sesaṃ tādisamevāti.",
  "atk-abh03a:598": "Okāsadisaccikaṭṭhādi",
  "atk-abh03a:599": "2. Paccanīkānulomavaṇṇanā",
  "atk-abh03a:600_0": "14. Evametāni tīṇi anulomapaccanīkapañcake anulomamattavaseneva tāva paṭipāṭiyā bhājetvā",
  "atk-abh03a:600_1": "puna paccanīkānulomapañcake paccanīkamattavaseneva bhājetuṃ puggalo nupalabbhatītiādi",
  "atk-abh03a:600_2": "āraddhaṃ. Tattha anulomapañcakassa pāḷiyaṃ saṅkhipitvā āgate paccanīke vuttanayeneva",
  "atk-abh03a:600_3": "paccanīkassa ca pāḷiyaṃ saṅkhipitvā āgate anulome vuttanayeneva attho veditabbo.",
  "atk-abh03a:600_4": "Ettāvatā suddhikassa ceva imesañca tiṇṇanti catunnaṃ saccikaṭṭhānaṃ ekekasmiṃ saccikaṭṭhe",
  "atk-abh03a:600_5": "anulomapaccanīkassa paccanīkānulomassa cāti dvinnaṃ dvinnaṃ paccanīkānaṃ vasena ayaṃ",
  "atk-abh03a:600_6": "aṭṭhamukhā nāma vādayutti niddiṭṭhā hotīti veditabbā. Yā ekekasmiṃ mukhe ekekassa",
  "atk-abh03a:600_7": "niggahassa vasena aṭṭhakaniggahoti pāḷiyaṃ likhiyati. Tatthetaṃ vuccati –",
  "atk-abh03a:601": "“Evaṃ catubbidhe pañhe, pañcakadvayabhedato;",
  "atk-abh03a:602": "Esā aṭṭhamukhā nāma, vādayutti pakāsitā.",
  "atk-abh03a:603": "“Aṭṭheva niggahā tattha, cattāro tesu dhammikā;",
  "atk-abh03a:604": "Adhammikā ca cattāro, sabbattha sakavādino;",
  "atk-abh03a:605": "Jayo parājayo ceva, sabbattha paravādino”ti.",
  "atk-abh03a:606": "Saccikaṭṭhavaṇṇanā niṭṭhitā.",
  "atk-abh03a:607": "5. Suddhikasaṃsandanavaṇṇanā",
  "atk-abh03a:608_0": "17-27. Idāni rūpādīhi saddhiṃ saccikaṭṭhasaṃsandanaṃ hoti. Tattha rūpañcāti yathā",
  "atk-abh03a:608_1": "rūpaṃ paramatthato upalabbhati, kiṃ te puggalopi tatheva upalabbhatīti sandhāya pucchā",
  "atk-abh03a:608_2": "sakavādissa, atthi puggaloti vacanamattaṃ gahetvā paṭiññā paravādissa. Yadi te rūpaṃ",
  "atk-abh03a:608_3": "viya paramatthato puggalo atthi, rūpato vedanādīnaṃ viya puggalassāpi aññattaṃ āpajjatīti",
  "atk-abh03a:608_4": "anuyogo sakavādissa, samayasuttavirodhaṃ disvā paṭikkhepo paravādissa. Sesaṃ atthato",
  "atk-abh03a:608_5": "pākaṭameva. Dhammato panettha sattapaññāsabhedassa saccikaṭṭhaparamatthassa vasena",
  "atk-abh03a:608_6": "sakavādīpakkhamūlake anulomapaccanīke sattapaññāsa anulomapañcakāni dassitāni. Paṭikammacatukkādīni",
  "atk-abh03a:608_7": "saṅkhittāni. Paravādīpakkhamūlakepi paccanīkānulome sattapaññāsa paṭilomapañcakāni",
  "atk-abh03a:608_8": "dassitāni. Paṭikammacatukkādīni saṅkhittāni. Tattha “vuttaṃ bhagavatā”ti vacanamattena",
  "atk-abh03a:608_9": "puggalassa atthitaṃ rūpassa ca saccikaṭṭhaparamatthavasena upalabbhanīyataṃ dassetvā",
  "atk-abh03a:608_10": "ubhinnaṃ aññattaṃ paṭijānāpanatthaṃ vuttaṃ bhagavatāti anuyogo paravādissa, sammutiparamatthānaṃ",
  "atk-abh03a:608_11": "ekattanānattapañhassa ṭhapanīyattā paṭikkhepo sakavādissa. Sesamidhāpi atthato pākaṭamevāti.",
  "atk-abh03a:609": "Suddhikasaṃsandanavaṇṇanā.",
  "atk-abh03a:610": "6. Opammasaṃsandanavaṇṇanā",
  "atk-abh03a:611_0": "28-36. Idāni rūpādīheva saddhiṃ opammavasena saccikaṭṭhasaṃsandanaṃ hoti. Tattha",
  "atk-abh03a:611_1": "rūpavedanānaṃ upaladdhisāmaññena aññattapucchā ca puggalarūpānaṃ upaladdhisāmaññapucchā",
  "atk-abh03a:611_2": "cāti pucchādvayampi sakavādissa, ubhopi paṭiññā paravādissa. Paravādinā anuññātena",
  "atk-abh03a:611_3": "upaladdhisāmaññena rūpavedanānaṃ viya rūpapuggalānaṃ aññattānuyogo sakavādissa, paṭikkhepo",
  "atk-abh03a:611_4": "itarassa. Sesamidhāpi atthato pākaṭameva. Dhammato panettha rūpamūlakādīnaṃ cakkānañca",
  "atk-abh03a:611_5": "vasena sakavādīpakkhe vīsādhikāni nava niggahapañcakasatāni dassitāni. Kathaṃ? Khandhesu",
  "atk-abh03a:611_6": "tāva rūpamūlake cakke cattāri, tathā vedanādimūlakesūti vīsati. Āyatanesu cakkhāyatanamūlake",
  "atk-abh03a:611_7": "cakke ekādasa, tathā sesesūti dvattiṃsasataṃ. Dhātūsu cakkhudhātumūlake cakke sattarasa,",
  "atk-abh03a:611_8": "tathā sesesūti chādhikāni tīṇi satāni. Indriyesu cakkhundriyamūlake cakke ekavīsati,",
  "atk-abh03a:611_9": "tathā sesesūti dvāsaṭṭhādhikāni cattāri satāni. Evaṃ sabbānipi vīsādhikāni nava niggahapañcakasatāni honti.",
  "atk-abh03a:612_0": "37-45. Paravādīpakkhepi rūpaṃ upalabbhatīti anulomavaseneva rūpavedanādīnaṃ aññattapaṭiññaṃ",
  "atk-abh03a:612_1": "kāretvā puna atthi puggaloti suttaṃ nissāya chalavasena puggalassa rūpādīhi upaladdhisāmaññaṃ",
  "atk-abh03a:612_2": "āropetvā aññattānuyogo kato. Sesamidhāpi atthato uttānameva. Dhammatopi sakavādīpakkhe",
  "atk-abh03a:612_3": "vuttanayena vīsādhikāni nava paṭikammapañcakasatāni dassitāni.",
  "atk-abh03a:613": "Rūpādīhi saddhiṃ opammavasena saccikaṭṭhasaṃsandanaṃ.",
  "atk-abh03a:614": "7. Catukkanayasaṃsandanavaṇṇanā",
  "atk-abh03a:615_0": "46-52. Idāni yaṃ saccikaṭṭhaparamatthena upalabbhati, tena yasmā rūpādīsu sattapaññāsāya",
  "atk-abh03a:615_1": "saccikaṭṭhaparamatthesu aññatarena bhavitabbaṃ; rūpādinissitena vā, aññatra vā rūpādīhi,",
  "atk-abh03a:615_2": "rūpādīnaṃ vā nissayena, tasmā iminā catukkanayena saccikaṭṭhasaṃsandanaṃ āraddhaṃ.",
  "atk-abh03a:615_3": "Tattha rūpaṃ puggaloti anuyogo sakavādissa, ucchedadiṭṭhibhayena na hevāti paṭikkhepo",
  "atk-abh03a:615_4": "paravādissa, niggahāropanaṃ sakavādissa. Kiṃ panetaṃ yuttaṃ, nanu rūpaṃ vedanāti",
  "atk-abh03a:615_5": "vuttampi paṭikkhipitabbamevāti? Āma paṭikkhipitabbaṃ. Taṃ pana rūpato vedanāya aññasabhāvasabbhāvato,",
  "atk-abh03a:615_6": "na aññattābhāvato. Ayañca rūpādīsu ekadhammatopi puggalassa aññattaṃ na icchati,",
  "atk-abh03a:615_7": "tasmā yuttaṃ. Ayañca anuyogo rūpaṃ puggalo…pe… aññātāvindriyaṃ puggaloti sakalaṃ",
  "atk-abh03a:615_8": "paramatthasaccaṃ sandhāya āraddho. Sakalaṃ pana paccattalakkhaṇavasena ekato vattuṃ",
  "atk-abh03a:615_9": "na sakkāti tantivasena anuyogalakkhaṇamattametaṃ ṭhapitaṃ. Tena viññū atthaṃ vibhāventi.",
  "atk-abh03a:615_10": "Vādakāmena pana imaṃ lakkhaṇaṃ gahetvā yathā yathā paravādissa okāso na hoti, tathā",
  "atk-abh03a:615_11": "tathā vattabbaṃ. Iti tantivasena anuyogalakkhaṇassa ṭhapitattāpi yuttameva. Iminā",
  "atk-abh03a:615_12": "nayena sabbānuyogesu attho veditabbo.",
  "atk-abh03a:616_0": "Ayaṃ pana viseso – rūpasmiṃ puggalotiādīsu yathā ekaṃ mahābhūtaṃ nissāya tayo mahābhūtā,",
  "atk-abh03a:616_1": "vatthurūpaṃ nissāya viññāṇaṃ rūpasminti vattuṃ vaṭṭati, kiṃ te evaṃ rūpasmiṃ puggalo?",
  "atk-abh03a:616_2": "Yathā ca sabhāgavinibbhogato vedanādayo sabbadhammā, arūpā vā pana cattāro khandhā,",
  "atk-abh03a:616_3": "nibbānameva vā “aññatra rūpā”ti vattuṃ vaṭṭati, kiṃ te evaṃ puggalo? Yathā ca cittasamuṭṭhānānaṃ",
  "atk-abh03a:616_4": "rūpānaṃ nissayavasena “vedanāya rūpaṃ…pe… viññāṇasmiṃ rūpa”nti vattuṃ vaṭṭati, kiṃ",
  "atk-abh03a:616_5": "te evaṃ puggaloti? Sabbānuyogesu pana ucchedadiṭṭhibhayena ceva samayavirodhena ca",
  "atk-abh03a:616_6": "paṭikkhepo paravādissa. Sesamettha atthato pākaṭameva. Dhammato panettha sattapaññāsāya",
  "atk-abh03a:616_7": "saccikaṭṭhesu ekekasmiṃ cattāri cattāri katvā niggahavasena aṭṭhavīsādhikāni dve",
  "atk-abh03a:616_8": "pañcakasatāni dassitāni. Paravādīpakkhepi paṭikammavasena tattakāneva. Yā panettha",
  "atk-abh03a:616_9": "atthi puggaloti vutte sakavādissa paṭiññā, sā sutte āgatena sammutivasena. Yo rūpaṃ",
  "atk-abh03a:616_10": "puggalotiādīsu paṭikkhepo, so sakkāyadiṭṭhipañhassa ṭhapanīyattā. Paravādissa paṭikammaṃ chalavasenevāti.",
  "atk-abh03a:617": "Catukkanayasaṃsandanaṃ.",
  "atk-abh03a:618": "Niṭṭhitā ca saṃsandanakathā.",
  "atk-abh03a:619": "8. Lakkhaṇayuttivaṇṇanā",
  "atk-abh03a:620_0": "53. Idāni lakkhaṇayutti nāma hoti. Tattha yasmā ṭhapetvā nibbānaṃ seso saccikaṭṭhaparamattho",
  "atk-abh03a:620_1": "paccayapaṭibaddhatāya sappaccayo, paccayehi samāgamma katattā saṅkhato, uppajjitvā",
  "atk-abh03a:620_2": "nirujjhanato sadā abhāvato asassato, uppattikāraṇasaṅkhātassa nimittassa atthitāya",
  "atk-abh03a:620_3": "sanimitto, nibbānaṃ vuttappakārābhāvato appaccayaṃ asaṅkhataṃ sassataṃ animittanti",
  "atk-abh03a:620_4": "idaṃ saccikaṭṭhassa lakkhaṇaṃ. Tasmā yadi puggalopi saccikaṭṭhaparamatthova tassāpi",
  "atk-abh03a:620_5": "iminā lakkhaṇena bhavitabbanti sandhāya puggalo sappaccayotiādayo aṭṭhapi anuyogā",
  "atk-abh03a:620_6": "sakavādissa, paṭikkhepo paravādissa. Ājānāhi niggahantiādi panettha saṅkhittaṃ. Evametāni",
  "atk-abh03a:620_7": "sakavādīpakkhe anulomapaccanīke anulomamattavasena aṭṭha pañcakāni veditabbāni.",
  "atk-abh03a:621_0": "54. Paravādīpakkhepi paccanīkānulome paccanīkamattavasena aṭṭheva. Tattha yasmā paravādinā",
  "atk-abh03a:621_1": "suttavasena sammutisaccaṃ sādhitaṃ, sammutiyā ca sappaccayādibhāvo natthi, tasmā",
  "atk-abh03a:621_2": "yāthāvato ca paṭikkhepo sakavādissa. Chalavasena pana vattabbaṃ “ājānāhi paṭikamma”ntiādi",
  "atk-abh03a:621_3": "sabbaṃ idhāpi saṅkhittameva.",
  "atk-abh03a:622": "Lakkhaṇayuttikathāvaṇṇanā niṭṭhitā.",
  "atk-abh03a:623": "9. Vacanasodhanavaṇṇanā",
  "atk-abh03a:624_0": "55-59. Idāni vacanasodhanaṃ hoti. Tattha yadetaṃ puggalo upalabbhatīti vacanaṃ, taṃ",
  "atk-abh03a:624_1": "sodhetuṃ puggalo upalabbhati, upalabbhati puggaloti. Pucchā sakavādissa. Tassattho",
  "atk-abh03a:624_2": "– yadetaṃ puggalo upalabbhatīti padadvayaṃ, taṃ ekatthaṃ vā bhaveyya nānatthaṃ vā.",
  "atk-abh03a:624_3": "Yadi tāva nānatthaṃ, yathā aññaṃ rūpaṃ, aññā vedanā, evaṃ añño puggalo, añño upalabbhatīti",
  "atk-abh03a:624_4": "āpajjati. Athekatthaṃ, yathā yaṃ cittaṃ taṃ mano, evaṃ sveva puggalo, so upalabbhatīti",
  "atk-abh03a:624_5": "āpajjati. Tena taṃ vadāmi “yadi te yo puggalo, so upalabbhati, evaṃ sante yo yo upalabbhati,",
  "atk-abh03a:624_6": "so so puggaloti āpajjati, kiṃ sampaṭicchasi eta”nti? Tato puggalavādī yasmā puggalassa",
  "atk-abh03a:624_7": "upalabbhataṃ icchati, na upalabbhamānānampi rūpādīnaṃ puggalabhāvaṃ, tasmā puggalo",
  "atk-abh03a:624_8": "upalabbhati, upalabbhati ke hi ci puggalo ke hi ci na puggalotiādimāha. Tassattho",
  "atk-abh03a:624_9": "– mama puggalo atthi puggaloti satthu vacanato upalabbhati. Yo pana upalabbhati,",
  "atk-abh03a:624_10": "na so sabbo puggalo, atha kho ke hi ci puggalo ke hi ci na puggaloti. Tattha ko-kāratthe",
  "atk-abh03a:624_11": "ke-kāro, hi-kāro ca nipātamatto. Koci puggalo, koci na puggaloti ayaṃ panettha attho.",
  "atk-abh03a:624_12": "Idaṃ vuttaṃ hoti – puggalopi hi rūpādīsupi yo koci dhammo upalabbhatiyeva, tattha",
  "atk-abh03a:624_13": "puggalova puggalo. Rūpādīsu pana kocipi na puggaloti. Tato taṃ sakavādī āha – puggalo",
  "atk-abh03a:624_14": "ke hi ci upalabbhati ke hi ci na upalabbhatīti. Tassattho – puggalo upalabbhatīti",
  "atk-abh03a:624_15": "padadvayassa atthato ekatte yadi upalabbhatīti anuññāto dhammo puggalato anaññopi",
  "atk-abh03a:624_16": "koci puggalo koci na puggalo, puggalopi te koci upalabbhati, koci na upalabbhatīti",
  "atk-abh03a:624_17": "āpajjati, kiṃ sampaṭicchasi etanti? So puggalassa anupaladdhiṃ anicchanto na hevanti",
  "atk-abh03a:624_18": "paṭikkhipati. Ito paraṃ “ājānāhi niggaha”ntiādi sabbaṃ saṅkhittaṃ. Vitthārato pana",
  "atk-abh03a:624_19": "veditabbaṃ. Puggalo saccikaṭṭhotiādīsupi eseva nayo. Sabbāni hetāni upalabbhativevacanāneva,",
  "atk-abh03a:624_20": "apica yasmā “puggalo upalabbhatisaccikaṭṭhaparamatthenā”ti ayaṃ puggalavādino paṭiññā,",
  "atk-abh03a:624_21": "tasmāssa yatheva puggalo upalabbhatīti laddhi, evamevaṃ puggalo saccikaṭṭhotipi āpajjati.",
  "atk-abh03a:624_22": "Yā panassa puggalo atthīti laddhi, tassā vijjamānotivevacanameva, tasmā sabbānipetāni vacanāni sodhitāni.",
  "atk-abh03a:625_0": "60. Tattha yaṃ avasāne “puggalo atthi, atthi na sabbo puggalo”tiādi vuttaṃ, tatrāyamadhippāyo",
  "atk-abh03a:625_1": "– yañhetaṃ paravādinā “puggalo atthi, atthi kehici puggalo, kehici na puggalo”ti",
  "atk-abh03a:625_2": "vuttaṃ, taṃ yasmā atthato puggalo atthi, atthi na sabbo puggaloti ettakaṃ hoti, tasmā",
  "atk-abh03a:625_3": "naṃ sakavādī sampaṭicchāpetvā idāni naṃ evaṃ anuyuñjati. Tayā hi “atthi puggalo attahitāya",
  "atk-abh03a:625_4": "paṭipanno”ti vacanamattaṃ nissāya “puggalo atthī”ti laddhi gahitā, yathā ca bhagavatā",
  "atk-abh03a:625_5": "etaṃ vuttaṃ, tathā “suññato lokaṃ avekkhassu, mogharājā, sadā sato”tiādinā nayena",
  "atk-abh03a:625_6": "“natthī”tipi vuttaṃ, tasmā yatheva te “puggalo atthi, atthi na sabbo puggalo”ti laddhi,",
  "atk-abh03a:625_7": "tathā puggalo natthi, natthi na sabbo puggalotipi āpajjati, kiṃ etaṃ sampaṭicchasīti?",
  "atk-abh03a:625_8": "Atha naṃ asampaṭicchanto na hevāti paṭikkhipati. Sesamettha niggahādividhānaṃ vuttanayeneva veditabbanti.",
  "atk-abh03a:626": "Vacanasodhanavaṇṇanā niṭṭhitā.",
  "atk-abh03a:627": "10. Paññattānuyogavaṇṇanā",
  "atk-abh03a:628_0": "61-66. Idāni paññattānuyogo nāma hoti. Rūpadhātuyā hi puggalavādī rūpiṃ puggalaṃ",
  "atk-abh03a:628_1": "paññapeti, tathā arūpadhātuyā arūpiṃ. Tassa taṃ laddhiṃ bhindituṃ sabbāpi pucchā",
  "atk-abh03a:628_2": "sakavādissa, paṭiññā ca paṭikkhepo ca itarassa. So hi rūpīti vutte rūpakāyasabbhāvato",
  "atk-abh03a:628_3": "ceva tathārūpāya ca paññattiyā atthitāya paṭijānāti. Kāmīti vutte vītarāgasabbhāvato",
  "atk-abh03a:628_4": "ceva tathārūpāya ca paññattiyā natthitāya paṭikkhipati. Arūpīti vuttepi arūpakkhandhasabbhāvato",
  "atk-abh03a:628_5": "ceva tathārūpāya ca paññattiyā atthitāya paṭijānāti. Dvīsupi nayesu sattoti puggalassa",
  "atk-abh03a:628_6": "vevacanavasena vuttaṃ.",
  "atk-abh03a:629_0": "67. Idāni yasmā so “kāye kāyānupassī”ti āgataṭṭhāne añño kāyo añño puggaloti icchati,",
  "atk-abh03a:629_1": "tasmā taṃ laddhiṃ bhindituṃ kāyoti vā sarīranti vātiādi sakavādīpucchā hoti. Tattha",
  "atk-abh03a:629_2": "kāyaṃ appiyaṃ karitvāti kāyaṃ appetabbaṃ allīyāpetabbaṃ ekībhāvaṃ upanetabbaṃ avibhajitabbaṃ",
  "atk-abh03a:629_3": "katvā pucchāmīti attho. Eseseti eso soyeva. Ese esetipi pāṭho. Eso esoyevāti attho.",
  "atk-abh03a:629_4": "Ekaṭṭheti ekaṭṭho. Same samabhāge tajjāteti samo samabhāgo tajjātiko. Vacanamatteyevettha",
  "atk-abh03a:629_5": "bhedo. Atthato pana kāyova esoti pucchati. Paravādī nānattaṃ apassanto āmantāti paṭijānāti.",
  "atk-abh03a:629_6": "Puggaloti vā jīvoti vāti pucchāyapi eseva nayo. Añño kāyoti puṭṭho pana kāyānupassanāya",
  "atk-abh03a:629_7": "evaṃladdhikattā paṭijānāti. Aññaṃ jīvanti puṭṭho pana āhacca bhāsitaṃ suttaṃ paṭikkhipituṃ",
  "atk-abh03a:629_8": "asakkonto avajānāti. Tato paraṃ “ājānāhi niggaha”ntiādi uttānatthameva.",
  "atk-abh03a:630": "68. Paravādīpakkhe pana añño kāyo añño puggaloti puṭṭho sakavādī ṭhapanīyapañhattā paṭikkhipati, paravādī chalavasena paṭikammaṃ karoti. Tampi uttānatthamevāti.",
  "atk-abh03a:631": "Paññattānuyogavaṇṇanā niṭṭhitā.",
  "atk-abh03a:632": "11. Gatianuyogavaṇṇanā",
  "atk-abh03a:633_0": "69-72. Idāni gatiparivattanamukhena cutipaṭisandhianuyogo hoti. Tattha yasmā puggalavādī",
  "atk-abh03a:633_1": "“sa sattakkhattuparamaṃ sandhāvitvāna puggalo”tiādīni suttāni nissāya puggalo sandhāvatīti",
  "atk-abh03a:633_2": "laddhiṃ gahetvā voharati, tasmāssa taṃ laddhiṃ bhindituṃ sandhāvatīti pucchā sakavādissa.",
  "atk-abh03a:633_3": "Tattha sandhāvatīti saṃsarati gamanāgamanaṃ karoti. Attano laddhivasena paṭiññā paravādissa.",
  "atk-abh03a:633_4": "So puggalotiādayo anuyogopi sakavādissa, paṭikkhepo itarassa. Tattha soti soyevāti",
  "atk-abh03a:633_5": "attho. Evaṃ pana anuyutto sassatadiṭṭhibhayena paṭikkhipati. Aññoti puṭṭho ucchedadiṭṭhibhayena.",
  "atk-abh03a:633_6": "So ca añño cāti puṭṭho ekaccasassatadiṭṭhibhayena. Neva so na aññoti puṭṭho amarāvikkhepadiṭṭhibhayena.",
  "atk-abh03a:633_7": "Puna cattāropi pañhe ekato puṭṭho catunnampi diṭṭhīnaṃ bhayena paṭikkhipitvā puna",
  "atk-abh03a:633_8": "yānissa suttāni nissāya laddhi uppannā tāni dassento tena hi puggalo sandhāvatītiādimāha.",
  "atk-abh03a:634_0": "76. Puna sakavādinā “yvāyaṃ tava laddhiyā sandhāvati, kiṃ so asmiñca parasmiñca loke",
  "atk-abh03a:634_1": "ekoyevā”ti adhippāyena svevāti niyametvā puṭṭho sassatabhayā paṭikkhipitvā puna daḷhaṃ",
  "atk-abh03a:634_2": "katvā tatheva puṭṭho yasmā so puggalova na añño bhāvo, “so tato cuto idhūpapanno”tiādisuttampi",
  "atk-abh03a:634_3": "atthi, tasmā paṭijānāti. Sveva manussoti puṭṭho manussasseva devattābhāvato paṭikkhipati.",
  "atk-abh03a:635_0": "77. Puna puṭṭho “ahaṃ tena samayena sunetto nāma satthā ahosi”ntiādisuttavasena paṭijānāti.",
  "atk-abh03a:635_1": "Athassa sakavādī devamanussupapattīnaṃ nānattato vacanaṃ micchāti pakāsento manusso hutvātiādimāha.",
  "atk-abh03a:636": "78. Tattha hevaṃ maraṇaṃ na hehitīti evaṃ sante maraṇaṃ na bhavissatīti attho. Ito paraṃ yakkho petoti attabhāvanānattavasena anuyoganānattaṃ veditabbaṃ.",
  "atk-abh03a:637": "82. Khattiyotiādīni jātivasena ceva aṅgavekallādivasena ca vuttāni.",
  "atk-abh03a:638_0": "87. Puna na vattabbanti paravādinā puṭṭho idhaṭṭhakassa upapattivasena paralokassa",
  "atk-abh03a:638_1": "gamanābhāvato paṭiññā sakavādissa puna sotāpannassa bhavantarepi sotāpannabhāvāvijahanato",
  "atk-abh03a:638_2": "dutiyapaṭiññāpi tasseva. Hañcītiādivacanaṃ paravādissa.",
  "atk-abh03a:639": "88. Puna devaloke upapannassa manussattābhāvadassanena anuyogo sakavādissa.",
  "atk-abh03a:640": "89. Tato paraṃ anañño avigatoti ettha anaññoti sabbākārena ekasadiso. Avigatoti ekenāpi ākārena avigatoti attho. Na hevanti devaloke upapannassa manussabhāvābhāvato evamāha.",
  "atk-abh03a:641_0": "90. Puna daḷhaṃ katvā anuyutto “sveva puggalo sandhāvatī”ti laddhiyā anujānāti. Hatthacchinnotiādi",
  "atk-abh03a:641_1": "ākāravigamanadassanena avigato sandhāvatīti laddhibhindanatthaṃ vuttaṃ. Tattha aḷacchinnoti",
  "atk-abh03a:641_2": "yassa aṅguṭṭhakā chinnā. Kaṇḍaracchinnoti yassa mahānhārū chinnā.",
  "atk-abh03a:642_0": "91. Sarūpotiādīsu paṭhame pañhe iminā rūpakāyena saddhiṃ agamanaṃ sandhāya paṭikkhipati.",
  "atk-abh03a:642_1": "Dutiye antarābhavapuggalaṃ sandhāya paṭijānāti. So hi tassa laddhiyā sarūpova gantvā",
  "atk-abh03a:642_2": "mātukucchiṃ pavisati. Athassa taṃ rūpaṃ bhijjati. Taṃ jīvanti yena rūpasaṅkhātena",
  "atk-abh03a:642_3": "sarīrena saddhiṃ gacchati, kimassa tadeva jīvaṃ taṃ sarīranti pucchati. Paravādī",
  "atk-abh03a:642_4": "idha sarīranikkhepā suttavirodhā ca paṭikkhipati.",
  "atk-abh03a:643_0": "Savedanotiādīsu asaññūpapattiṃ sandhāya paṭikkhipati, tadaññaṃ upapattiṃ sandhāya",
  "atk-abh03a:643_1": "paṭijānāti. Taṃ jīvanti yena vedanādisaṅkhātena sarīrena saddhiṃ gacchati. Kimassa",
  "atk-abh03a:643_2": "tadeva jīvaṃ taṃ sarīranti pucchati. Taṃ jīvaṃ taṃ sarīraṃ, aññaṃ jīvaṃ aññaṃ sarīranti",
  "atk-abh03a:643_3": "etissā hi laddhiyā pañcapi khandhā sarīranti adhippetā. Paravādī suttavirodhā paṭikkhipati.",
  "atk-abh03a:644_0": "92. Arūpotiādīsu paṭhame pañhe antarābhavaṃ sandhāya paṭikkhipati. Dutiye arūpā rūpaṃ",
  "atk-abh03a:644_1": "upapajjamānaṃ sandhāya paṭijānāti. Aññaṃ, jīvanti yaṃ rūpasaṅkhātaṃ sarīraṃ pahāya",
  "atk-abh03a:644_2": "arūpo sandhāvati, kiṃ te taṃ sarīraṃ aññaṃ, aññaṃ jīvanti pucchati. Itaro suttavirodhā paṭikkhipati.",
  "atk-abh03a:645_0": "Avedanotiādīsu saññībhavaṃ sandhāya paṭikkhipati, tadaññaṃ upapattiṃ sandhāya paṭijānāti.",
  "atk-abh03a:645_1": "Aññaṃ jīvanti yaṃ vedanādisaṅkhātaṃ sarīraṃ pahāya avedano aviññāṇo sandhāvati, kiṃ",
  "atk-abh03a:645_2": "te taṃ aññaṃ sarīraṃ, aññaṃ jīvanti pucchati. Itaro suttavirodhā paṭikkhipati.",
  "atk-abh03a:646_0": "93. Rūpaṃ sandhāvatītiādīsu ye rūpādayo khandhe upādāya puggalaṃ paññapeti, kiṃ te",
  "atk-abh03a:646_1": "tasmiṃ puggale sandhāvante tampi rūpaṃ sandhāvatīti pucchati. Paravādī “avijjānīvaraṇānaṃ",
  "atk-abh03a:646_2": "sattānaṃ taṇhāsaṃyojanānaṃ sandhāvataṃ saṃsarata”nti sattasseva sandhāvanavacanato",
  "atk-abh03a:646_3": "paṭikkhipati. Puna puṭṭho yasmā rūpādidhamme vinā puggalo natthi, tasmā tasmiṃ sandhāvante",
  "atk-abh03a:646_4": "tenapi rūpena sandhāvitabbanti saññāya paṭijānāti. Vedanādīsupi eseva nayo.",
  "atk-abh03a:647_0": "94. Rūpaṃ na sandhāvatītiādīsu yasmā te rūpaṃ puggalo na hoti, sveva ca sandhāvatīti",
  "atk-abh03a:647_1": "vadesi, tasmā taṃ pucchāmi, kiṃ te rūpaṃ na sandhāvatīti attho. Itaro puggale sandhāvante",
  "atk-abh03a:647_2": "na sakkā tassa upādānabhūtena rūpena sandhāvitunti saññāya paṭikkhipati. Puna puṭṭho",
  "atk-abh03a:647_3": "sattānaññeva sandhāvanavacanato paṭijānāti. Sesamettha uttānameva.",
  "atk-abh03a:648_0": "Gāthānaṃ pana ayamattho – āyasmato matena rukkhaṃ upādāya chāyā viya, indhanaṃ upādāya",
  "atk-abh03a:648_1": "aggi viya ca, khandhe upādāya puggalo; rūpādīnaṃ sandhāvane asati tesu khandhesu",
  "atk-abh03a:648_2": "bhijjamānesu so tava puggalo bhijjati ce, evaṃ sante ucchedā bhavati diṭṭhi, ucchedadiṭṭhi",
  "atk-abh03a:648_3": "te āpajjati. Katarā yā buddhena vivajjitā akusaladiṭṭhi. Yā pana “ucchedavādī samaṇo",
  "atk-abh03a:648_4": "gotamo”ti pariyāyabhāsitā, na taṃ vadāmāti dasseti. Athāpi tesu khandhesu bhijjamānesu",
  "atk-abh03a:648_5": "so puggalo na bhijjati, evaṃ sante sassato puggalo hoti. Tato so nibbānena samasamo",
  "atk-abh03a:648_6": "āpajjati. Samasamoti ativiya samo, samena vā samo, samabhāveneva samo. Yatheva nibbānaṃ",
  "atk-abh03a:648_7": "nuppajjati na bhijjati, evaṃ te puggalopi tena samasamoti.",
  "atk-abh03a:649": "Gatiparivattanamukhena cutipaṭisandhānuyogo niṭṭhito.",
  "atk-abh03a:650": "Anuyogavaṇṇanā.",
  "atk-abh03a:651": "12. Upādāpaññattānuyogavaṇṇanā",
  "atk-abh03a:652_0": "95. Idāni upādāpaññattānuyogo hoti. Tattha pucchā sakavādissa, paṭiññāpaṭikkhepo",
  "atk-abh03a:652_1": "paravādissa. So hi rukkhaṃ upādāya chāyāya viya, indhanaṃ upādāya aggissa viya ca,",
  "atk-abh03a:652_2": "rūpādīni upādāya puggalassa paññattiṃ paññāpanaṃ avabodhanaṃ icchati, tasmā “rūpaṃ",
  "atk-abh03a:652_3": "upādāyā”ti puṭṭho paṭijānāti. Puna yathā rukkhupādānā chāyā rukkho viya, indhanupādāno",
  "atk-abh03a:652_4": "ca aggi indhanaṃ viya aniccādidhammo, evaṃ te rūpādiupādāno puggalo rūpādayo viya",
  "atk-abh03a:652_5": "aniccoti imamatthaṃ puṭṭho attano laddhiyaṃ ṭhatvā paṭikkhipati.",
  "atk-abh03a:653": "97. Nīlaṃ rūpaṃ upādāya nīlotiādīsu nīlarūpena saddhiṃ puggalassa ekattaṃ, ekasarīre nīlādīnaṃ bahūnaṃ vasena bahubhāvañca anicchanto paṭikkhipati.",
  "atk-abh03a:654_0": "98. Kusalaṃ vedananti etthāpi vedanāya saddhiṃ ekattaṃ ekasantāne bahūnaṃ kusalavedanānaṃ",
  "atk-abh03a:654_1": "vasena bahubhāvañca anicchanto paṭikkhipati. Dutiyanaye maggakusalotiādivacanasabbhāvato",
  "atk-abh03a:654_2": "chekaṭṭhaṃ sandhāya paṭijānāti. Saphalotiādīni puṭṭho tathārūpassa vohārassa abhāvato paṭikkhipati.",
  "atk-abh03a:655": "99. Akusalapakkhe achekaṭṭhaṃ sandhāya paṭijānāti.",
  "atk-abh03a:656": "100. Abyākatapakkhe sassatādivasena abyākatabhāvaṃ sandhāya paṭijānāti. Sesamettha heṭṭhā vuttanayeneva veditabbaṃ.",
  "atk-abh03a:657": "104. Cakkhuṃ upādāyātiādīsu “cakkhumā visamānīva…pe… pāpāni parivajjaye”ti ādivohārasabbhāvato paṭijānāti. Cakkhumattādinirodhena puggalanirodhaṃ anicchanto paṭikkhipati.",
  "atk-abh03a:658_0": "107. Rūpaṃ upādāya vedanaṃ upādāyāti ettha aññepi rūpamūlakā dukatikacatukkā veditabbā.",
  "atk-abh03a:658_1": "Yasmā pana khandhe upādāya puggalassa paññatti, tasmā dvepi tayopi cattāropi pañcapi",
  "atk-abh03a:658_2": "upādāya paññattiṃ paṭijānāti. Ekasantāne pana dvinnaṃ pañcannaṃ vā abhāvā paṭikkhipati.",
  "atk-abh03a:658_3": "Āyatanādīsupi eseva nayo.",
  "atk-abh03a:659_0": "112. Idāni yaṃ upādāya yassa paññatti, yathā tassa aniccatāya tassāpi aniccatā, tato",
  "atk-abh03a:659_1": "ca aññattaṃ siddhaṃ, evaṃ tassa puggalassāpi āpajjatīti dassetuṃ yathā rukkhantiādimāha.",
  "atk-abh03a:659_2": "Tattha upādāyāti paṭicca āgamma, na vinā tanti attho. Paravādī pana tathā anicchanto",
  "atk-abh03a:659_3": "laddhiyaṃ ṭhatvā paṭikkhipati.",
  "atk-abh03a:660": "115. Nigaḷoti saṅkhalikabandhanaṃ. Negaḷikoti tena bandhako yassa rūpaṃ so rūpavāti yasmā yassa rūpaṃ so rūpavā hoti, tasmā yathā na nigaḷo …pe… añño rūpavāti attho.",
  "atk-abh03a:661_0": "116. Citte cittetiādīsu sarāgādicittavasena sarāgāditaṃ sandhāya cittānupassanāvasena",
  "atk-abh03a:661_1": "paṭijānāti. Jāyatītiādinā nayena puṭṭho puggalassa khaṇikabhāvaṃ anicchanto paṭikkhipati.",
  "atk-abh03a:661_2": "“So”ti vā “añño”ti vā puṭṭho sassatucchedabhayena paṭikkhipati. Puna na vattabbaṃ",
  "atk-abh03a:661_3": "“kumārako”ti vā “kumārikā”ti vā puṭṭho lokavohārasamucchedabhayena vattabbanti paṭijānāti.",
  "atk-abh03a:661_4": "Sesamettha pākaṭameva.",
  "atk-abh03a:662_0": "118. Idāni paravādī aññenākārena laddhiṃ patiṭṭhāpetukāmo na vattabbaṃ puggalo upalabbhatītiādimāha.",
  "atk-abh03a:662_1": "Tattha na vattabbanti kiṃ te iminā evaṃ bahunā upādāpaññattānuyogena, idaṃ tāva vadehi,",
  "atk-abh03a:662_2": "kiṃ na vattabbaṃ “puggalo upalabbhati saccikaṭṭhaparamatthenā”ti. Tato sakavādinā",
  "atk-abh03a:662_3": "āmantāti vutte nanu yo passatītiādimāha. Tattha yoti puggalo. Yanti rūpaṃ. Yenāti",
  "atk-abh03a:662_4": "cakkhunā. Soti puggalo. Tanti rūpaṃ. Tenāti cakkhunā. Idaṃ vuttaṃ hoti – nanu yo",
  "atk-abh03a:662_5": "yaṃ rūpaṃ yena cakkhunā passati, so taṃ rūpaṃ tena cakkhunā passanto puggaloti. Sakavādī",
  "atk-abh03a:662_6": "kiñcāpi cakkhuviññāṇassa nissayabhāvaṃ gacchantaṃ cakkhumeva rūpaṃ passati, tathā",
  "atk-abh03a:662_7": "sotameva saddaṃ suṇāti…pe… viññāṇameva dhammaṃ vijānāti, “atthi arahato cakkhu, passati",
  "atk-abh03a:662_8": "arahā cakkhunā rūpa”ntiādisammutivasena pana āmantāti paṭijānāti.",
  "atk-abh03a:663_0": "120. Tato chalavādaṃ nissāya paravādinā puggalassa vattabbatāya sādhitāya tameva",
  "atk-abh03a:663_1": "vādaṃ parivattetvā puggalo upalabbhatītiādimāha. Tattha yo na passatīti andho asaññasatto",
  "atk-abh03a:663_2": "arūpaṃ upapanno nirodhaṃ samāpanno, anandhopi ca aññatra dassanasamayā na passati",
  "atk-abh03a:663_3": "nāma. Sesavāresupi eseva nayo. Sesaṃ pāḷivaseneva atthato veditabbaṃ.",
  "atk-abh03a:664_0": "122. Suttasaṃsandanāyaṃ dibbassa cakkhuno rūpagocarattā rūpaṃ passatīti āha. Dutiyavāre",
  "atk-abh03a:664_1": "“satte passāmī”tivacanato puggalaṃ passatīti āha. Tatiyavāre “rūpaṃ disvā puggalaṃ",
  "atk-abh03a:664_2": "vibhāvetī”ti laddhito ubho passatīti āha. Yasmā pana passitabbaṃ nāma diṭṭhaṃ sutaṃ",
  "atk-abh03a:664_3": "mutaṃ viññātanti catubbidhe rūpasaṅgahe rūpāyatanameva saṅgahitaṃ, tasmā sakavādī",
  "atk-abh03a:664_4": "“rūpaṃ puggalo, puggalo rūpaṃ, ubho rūpa”nti anuyogaṃ karoti. Tassattho pākaṭoyevāti.",
  "atk-abh03a:665": "Upādāpaññattānuyogavaṇṇanā.",
  "atk-abh03a:666": "13. Purisakārānuyogavaṇṇanā",
  "atk-abh03a:667_0": "123. Idāni purisakārānuyogo hoti. Tattha kamme sati niyamato tassa kārakenapi bhavitabbanti",
  "atk-abh03a:667_1": "laddhiyā pucchā paravādissa, tathārūpānaṃ kammānaṃ atthitāya paṭiññā sakavādissa.",
  "atk-abh03a:667_2": "Puna kattā kāretāti pucchā paravādissa. Tattha kattāti tesaṃ kammānaṃ kārako. Kāretāti",
  "atk-abh03a:667_3": "āṇattidesanādīhi upāyehi kārāpako. Idāni yasmā paravādī puggalaṃ sandhāya kattāti",
  "atk-abh03a:667_4": "pucchati, na karaṇamattaṃ, tasmā paṭikkhepo sakavādissa.",
  "atk-abh03a:668_0": "124. Tassa kattā kāretāti ettha yadi yaṃ yaṃ upalabbhati, tassa tassa kattā puggalo",
  "atk-abh03a:668_1": "te upalabbhati, kiṃ tassāpi kārako ca kārāpako ca añño puggalo upalabbhatīti attho.",
  "atk-abh03a:668_2": "Paravādī tathā anicchanto issaranimmānavādabhayena paṭikkhipati. Puna puṭṭho yasmā",
  "atk-abh03a:668_3": "puggalaṃ mātāpitaro janenti nāmaṃ karonti posenti, tasmāssa te kārakā. Ye ca pana",
  "atk-abh03a:668_4": "taṃ kalyāṇamittā vā ācariyā vā tāni tāni vijjāṭṭhānasippāyatanāni sikkhāpenti, te",
  "atk-abh03a:668_5": "kārāpakā nāmāti imamatthaṃ sandhāya paṭijānāti. Purimakammameva tassa kattā ceva",
  "atk-abh03a:668_6": "kārāpetā cāti adhippetaṃ.",
  "atk-abh03a:669_0": "125. Tassa tassevāti iminā idaṃ pucchati – yadi kammānaṃ kārakassa kattā tassāpi",
  "atk-abh03a:669_1": "kattā tassāpi kattā attheva, evaṃ sante purimena purimena avassaṃ pacchā pacchā puggalo",
  "atk-abh03a:669_2": "kātabboti imināpi te kammānaṃ kārakena puggalena āyatiṃ añño puggalo kātabbo, tenāpi",
  "atk-abh03a:669_3": "aññoti natthi dukkhassa antakiriyā, natthi vaṭṭassa upacchedo, natthi appaccayaparinibbānaṃ.",
  "atk-abh03a:669_4": "Paccayābhāvena paccayapaṭibaddhassa dukkhassa abhāvā yaṃ nibbānaṃ vuttaṃ, natthi",
  "atk-abh03a:669_5": "te tanti. Atha vā tassa tassevāti yadi kammaṃ kammamattaṃ na hoti, tassa pana kārako",
  "atk-abh03a:669_6": "puggalo, tassāpi kārako, tassāpi kārakoti evaṃ puggalaparamparā atthi. Evaṃ sante",
  "atk-abh03a:669_7": "yā esā kammavaṭṭassa appavattikaraṇena dukkhassa antakiriyā vuttā, sā natthīti attho.",
  "atk-abh03a:669_8": "Paravādī taṃ anicchanto paṭikkhipati. Ito aparāsupi upalabbhati sāmaññena kārakapucchāsu",
  "atk-abh03a:669_9": "puggalaṃyeva sandhāya “kattā kāretā”ti vuttaṃ, na paccaye. Na hi mahāpathavīādīnaṃ paccayā natthi.",
  "atk-abh03a:670": "135. Añño kalyāṇapāpakānaṃ kammānaṃ kattāti pañho “saṅkhāravantaṃ vā attāna”ntiādidiṭṭhibhayā paṭikkhitto.",
  "atk-abh03a:671_0": "136. Vipāko upalabbhatītiādi vipākapaṭisaṃvedīvasena puggalaṃ dassentassa laddhibhindanatthaṃ",
  "atk-abh03a:671_1": "vuttaṃ. Tattha vipākapaṭisaṃvedīti anuyogo paravādissa, vipākapavattito aññassa vedakassa",
  "atk-abh03a:671_2": "abhāvā paṭikkhepo sakavādissa. Puna pucchā sakavādissa, paṭiññā itarassa.",
  "atk-abh03a:672_0": "138. Tassa paṭisaṃvedīti tassa vipākapaṭisaṃvedakassa paṭisaṃvedī yasmā pana paṭisaṃveditabbo",
  "atk-abh03a:672_1": "nāma vipāko, na ca puggalo vipāko, tasmā paṭikkhepo paravādissa. Puna puṭṭho yasmā",
  "atk-abh03a:672_2": "puññavipāke ṭhitattā vipākapaṭisaṃvedī puttaṃ vā patiṃ vā mātā vā jāyā vā paricumbati",
  "atk-abh03a:672_3": "parisajjati, tasmā tathārūpaṃ paṭisaṃveditaṃ sandhāya paṭijānāti paravādī.",
  "atk-abh03a:673_0": "Tassa tassevāti yadi vipāko vipākamattaṃ na hoti, tassa pana paṭisaṃvedī puggalo,",
  "atk-abh03a:673_1": "tassāpi paṭisaṃvedī tassāpi paṭisaṃvedīti evaṃ puggalaparamparā atthi. Evaṃ sante",
  "atk-abh03a:673_2": "yā esā vipākavaṭṭassa appavattikaraṇena dukkhassa antakiriyā vuttā, sā natthīti attho.",
  "atk-abh03a:673_3": "Ito paraṃ upalabbhatisāmaññena paṭisaṃvedīpucchāsu heṭṭhā vuttanayeneva attho veditabbo.",
  "atk-abh03a:674": "142. Añño kalyāṇapāpakānaṃ kammānaṃ vipākapaṭisaṃvedīti pañho “vedanavantaṃ vā attāna”ntiādidiṭṭhibhayā paṭikkhitto.",
  "atk-abh03a:675_0": "143. Dibbaṃ sukhantiādi kalyāṇapāpakānaṃ kammānaṃ vipākaṃ bhājetvā dassanavasena",
  "atk-abh03a:675_1": "āraddhaṃ. Taṃ sabbaṃ heṭṭhā vuttanayeneva veditabbaṃ. Sakavādino cettha puggalavaseneva",
  "atk-abh03a:675_2": "paṭisaṃvedīpaṭikkhepo veditabbo, na vedayitavasena.",
  "atk-abh03a:676": "148. Mahāpathavīādīni hi ārammaṇaṃ katvā vedayitānaṃ uppatti appaṭisiddhā.",
  "atk-abh03a:677_0": "170. Kattā kāretā vipākapaṭisaṃvedītiādi vomissakanayavasena āraddhaṃ. Tattha so",
  "atk-abh03a:677_1": "karotīti yaṃ tvaṃ kattāti ca paṭisaṃvedīti ca vadesi, kiṃ soyeva karoti, so paṭisaṃvedeti.",
  "atk-abh03a:677_2": "Ayamanuyogo sakavādissa, suttavirodhabhayena paṭikkhepo paravādissa.",
  "atk-abh03a:678": "171. Puna puṭṭho “idha nandati pecca nandatī”tiādisuttavasena paṭiññā tasseva. Athassa vacanokāsaṃ paṭibāhanto sakavādī sayaṃkataṃ sukhadukkhanti āha.",
  "atk-abh03a:679_0": "172. Tattha añño karotīti kārakavedakānaṃ aññattapucchāvasena vuttaṃ. Tato paravādī",
  "atk-abh03a:679_1": "suttavirodhabhayena paṭikkhipitvā puna puṭṭho “manussabhūto katvā devabhūto paṭisaṃvedetī”ti",
  "atk-abh03a:679_2": "maññamāno paṭijānāti. Evaṃvādino pana paraṃkataṃ sukhadukkhaṃ āpajjatīti tassa vasena",
  "atk-abh03a:679_3": "puṭṭho puna paṭikkhipati.",
  "atk-abh03a:680_0": "174. So ca añño cāti kārakavedakānaṃ ekattaaññattapucchāvasena vuttaṃ. Tato paravādī",
  "atk-abh03a:680_1": "suttavirodhabhayeneva paṭikkhipitvā puna puṭṭho purime dvepi naye ekato katvā paṭijānāti.",
  "atk-abh03a:680_2": "Evaṃvādino pana sayaṃkatañca paraṃkatañca sukhadukkhaṃ āpajjatīti tassa vasena puṭṭho puna paṭikkhipati.",
  "atk-abh03a:681_0": "176. Neva so karotīti kārakavedakānaṃ ekattaaññattapaṭikkhepavasena vuttaṃ. Tato",
  "atk-abh03a:681_1": "paravādī suttavirodhavaseneva paṭikkhipitvā puna puṭṭho yasmā manusso devalokūpapattiyā",
  "atk-abh03a:681_2": "kammaṃ katvā na manussabhūtova paṭisaṃvedeti, nāpi yena kammaṃ kataṃ, tato aññova",
  "atk-abh03a:681_3": "paṭisaṃvedeti, tasmā kārakato vedako neva so hoti, na aññoti maññamāno paṭijānāti.",
  "atk-abh03a:681_4": "Laddhimattamevetaṃ? Evaṃvādino pana asayaṃkāraṃ aparaṃkāraṃ adhiccasamuppannaṃ sukhadukkhaṃ",
  "atk-abh03a:681_5": "āpajjatīti tassa vasena puṭṭho puna paṭikkhipati. Apica imasmiṃ vomissakanaye ādito",
  "atk-abh03a:681_6": "paṭṭhāya imināpi nayena attho veditabbo. Yasmā hi ayaṃ puggalavādī kammānaṃ kārakañceva",
  "atk-abh03a:681_7": "vedakañca icchati, tasmāssa yo kārako, teneva vā vedakena bhavitabbaṃ, aññena vā",
  "atk-abh03a:681_8": "ubhohi vā bhavitabbaṃ, ubhohi vāpi na bhavitabbanti idamāpannaṃ hoti. Evamāpannameva",
  "atk-abh03a:681_9": "anuyogaṃ anuyuñjanto sakavādī “so karotī”tiādayo cattāropi vikappe āha. Sesaṃ vuttappakārameva.",
  "atk-abh03a:682_0": "Pariyosāne pana cattāropi pañhā ekato puṭṭhā. Tattha paṭikkhepo ca paṭijānanā ca",
  "atk-abh03a:682_1": "sayaṃkatādidosappatti ca purimanayeneva veditabbā. Ito paraṃ “kalyāṇapāpakānī”ti",
  "atk-abh03a:682_2": "avatvā heṭṭhā vuttanayā eva “kammaṃ atthī”tiādinā vikappena dassitā. Tesampi heṭṭhā",
  "atk-abh03a:682_3": "vuttanayeneva attho veditabbo.",
  "atk-abh03a:683": "Purisakārānuyogavaṇṇanā.",
  "atk-abh03a:684": "Kalyāṇavaggotipi etasseva nāmaṃ.",
  "atk-abh03a:685": "14. Abhiññānuyogavaṇṇanā",
  "atk-abh03a:686_0": "193. Ito paraṃ abhiññānuyogādivasena arahattasādhanā hoti. Tattha āmantāti sakavādinā",
  "atk-abh03a:686_1": "paṭiññāte paravādī “bahiddhā anindriyabaddharūpe iddhividhādivisesādhigamo natthi,",
  "atk-abh03a:686_2": "ajjhattaṃ atthi, tasmā iddhādinibbattakena puggalena bhavitabba”nti maññamāno nanu",
  "atk-abh03a:686_3": "atthi koci iddhiṃ vikubbatītiādimāha. Taṃ sabbaṃ uttānatthameva.",
  "atk-abh03a:687": "Abhiññānuyogavaṇṇanā.",
  "atk-abh03a:688": "15-18. Ñātakānuyogādivaṇṇanā",
  "atk-abh03a:689_0": "197. Idāni mātātiādiko ñātakānuyogo. Khattiyotiādiko jātianuyogo. Gahaṭṭho pabbajitoti",
  "atk-abh03a:689_1": "paṭipattianuyogo. Devo manussoti upapattianuyogo. Sotāpannotiādiko paṭivedhānuyogo,",
  "atk-abh03a:689_2": "ariyānuyogotipi vuccati. Te sabbe uttānatthāyeva. “Arahā hutvā na arahā”ti panettha",
  "atk-abh03a:689_3": "moghapañhattā na vuttaṃ.",
  "atk-abh03a:690": "206. Cattāro purisayugātiādi saṃghānuyogo, sopi uttānatthoyeva.",
  "atk-abh03a:691_0": "209. Saṅkhatotiādi saccikaṭṭhasabhāvānuyogo. Tattha tatiyā koṭīti pucchā sakavādissa.",
  "atk-abh03a:691_1": "Tathārūpassa saccikaṭṭhassa abhāvato paṭikkhepo paravādissa. Puna puṭṭho puggalaṃ",
  "atk-abh03a:691_2": "sandhāya paṭiññā tasseva.",
  "atk-abh03a:692": "211. Añño puggalotipañhepi saṅkhatehi khandhehi aññattaṃ anicchanto paṭikkhepo tasseva.",
  "atk-abh03a:693": "212. Khandhā saṅkhatātiādi saṅkhatāsaṅkhatāni sarūpena dassetvā aññattapucchanatthaṃ vuttaṃ.",
  "atk-abh03a:694": "213. Rūpaṃ saṅkhatantiādi khandhe vibhāgato dassetvā aññattapucchanatthaṃ vuttaṃ.",
  "atk-abh03a:695_0": "214. Puggalassa uppādoti pucchā sakavādissa, “jātidhammā jarādhammā, atho maraṇadhammino”tiādisuttavasena",
  "atk-abh03a:695_1": "paṭiññā paravādissa. Saṅkhatabhāvaṃ panassa so na icchati, tasmā paṭikkhipati.",
  "atk-abh03a:696": "215. Puna na uppādo paññāyatītiādinā nayena puṭṭho “dukkhameva hi sambhoti, dukkhaṃ tiṭṭhati veti cā”tiādivacanato puggalassa uppādādayo nāma na yujjantīti paṭijānāti.",
  "atk-abh03a:697": "216. Atthatthamhīti atthaṃ vuccati nibbānaṃ. Tattha atthīti pucchati. Tassa atthitāya sassataṃ, natthitāya. Ucchedo āpajjati. Tadubhayampi anicchanto pacchā paṭikkhipati.",
  "atk-abh03a:698": "Ñātakānuyogādivaṇṇanā.",
  "atk-abh03a:699": "19. Paṭivedhānuyogādivaṇṇanā",
  "atk-abh03a:700": "217. Bhavaṃ nissāya pañhe bhavanti upapattibhavaṃ.",
  "atk-abh03a:701": "218. Vedanaṃ vediyamānapañhe vedanaṃ vediyamāno pariggahitavedano yogāvacarova pajānāti, bālaputhujjano nappajānāti.",
  "atk-abh03a:702": "224. Kāyānupassanādipañhā uttānatthāyeva.",
  "atk-abh03a:703": "226. Pārāyanagāthāya suññato lokaṃ avekkhassūti sattasuññatavasena khandhalokaṃ olokehīti attho.",
  "atk-abh03a:704_0": "228. Puggalo avekkhatīti sakavādipucchā. Paravādissa hi “suññato lokaṃ avekkhassū”ti",
  "atk-abh03a:704_1": "gāthāya yo avekkhati, so puggaloti laddhi, tasmā naṃ evaṃ pucchati. Saha rūpenāti",
  "atk-abh03a:704_2": "rūpakāyena saddhiṃ. Tato anissaṭo hutvāti attho. Idaṃ pañcavokāravasena anujānitvā",
  "atk-abh03a:704_3": "puna taṃ jīvanti puṭṭho suttavirodhabhayena paṭikkhipati. Vinā rūpenāti idaṃ catuvokāravasena",
  "atk-abh03a:704_4": "anujānitvā puna aññaṃ jīvanti puṭṭho suttavirodhabhayeneva paṭikkhipati. “Abbhantaragato”ti",
  "atk-abh03a:704_5": "ca “bahiddhā nikkhamitvā”ti ca idaṃ “saha rūpena vinā rūpenā”ti heṭṭhā vuttassa lakkhaṇavacanaṃ.",
  "atk-abh03a:704_6": "Tattha abbhantaragatoti rūpassa antogato, ito vā etto vā anikkhamitvā rūpaparicchedavaseneva",
  "atk-abh03a:704_7": "ṭhito hutvāti attho. Nikkhamitvāti rūpaparicchedaṃ atikkamitvā. Rūpaṃ anissito hutvāti attho.",
  "atk-abh03a:705_0": "231. Anattāti attanā jīvena puggalena rahito. Ekadhammepi puggalo natthīti attho.",
  "atk-abh03a:705_1": "Evaṃ sabbasuttānaṃ āgamaṭṭhakathāsu vuttanayeneva attho veditabbo. Idha pana sandhāyabhāsitamattameva vakkhāma.",
  "atk-abh03a:706_0": "237. Vuttaṃ bhagavatā sappikumbhotiādi “sabbāva desanā yathārutavaseneva atthato",
  "atk-abh03a:706_1": "na gahetabbā”ti dassanatthaṃ ābhataṃ. Yathā hi suvaṇṇaṃ gahetvā kato suvaṇṇavikāro",
  "atk-abh03a:706_2": "kumbho suvaṇṇakumbhoti vuccati, na evaṃ sappiṃ gahetvā kato sappissa vikāro sappikumbho",
  "atk-abh03a:706_3": "nāma atthi. Yasmiṃ pana kumbhe sappi pakkhittaṃ, so sappikumbho nāmāti ayamettha",
  "atk-abh03a:706_4": "attho. Telakumbhādīsupi eseva nayo. Yathā ca nibbānaṃ niccaṃ dhuvaṃ, na evaṃ bhattaṃ",
  "atk-abh03a:706_5": "vā yāgu vā atthi. Kālaparicchedaṃ pana akatvā divase divase dassāmāti paññattavasena",
  "atk-abh03a:706_6": "“niccabhattaṃ dhuvayāgū”ti vuccatīti ayamettha attho.",
  "atk-abh03a:707_0": "“Atthi puggalo attahitāya paṭipanno”tiādīsupi yathā rūpādayo dhammā paccattalakkhaṇasāmaññalakkhaṇavasena",
  "atk-abh03a:707_1": "atthi, na evaṃ puggalo. Rūpādīsu pana sati ‘evaṃnāmo’‘evaṃgotto’ti vohāro hoti. Iti",
  "atk-abh03a:707_2": "iminā lokavohārena lokasammutiyā lokaniruttiyā atthi puggaloti ayamettha attho. Vuttampi",
  "atk-abh03a:707_3": "cetaṃ bhagavatā – “imā kho citta, lokasamaññā lokaniruttiyo lokavohārā lokapaññattiyo”ti.",
  "atk-abh03a:707_4": "Rūpādidhammā pana vināpi lokasammutiṃ paccattasāmaññalakkhaṇavasena paññāpanato atthīti ayamettha attho.",
  "atk-abh03a:708_0": "Buddhānaṃ pana dve kathā sammutikathā ca paramatthakathā ca. Tattha satto, puggalo,",
  "atk-abh03a:708_1": "devo, brahmātiādikā sammutikathā nāma. Aniccaṃ, dukkhaṃ, anattā, khandhā, dhātuyo,",
  "atk-abh03a:708_2": "āyatanāni, satipaṭṭhānā, sammappadhānātiādikā paramatthakathā nāma.",
  "atk-abh03a:709_0": "Tattha yo sammutidesanāya sattoti vā…pe… brahmāti vāti vutte jānituṃ paṭivijjhituṃ",
  "atk-abh03a:709_1": "niyyātuṃ arahattajayaggāhaṃ gahetuṃ sakkoti, tassa bhagavā āditova sattoti vā puggaloti",
  "atk-abh03a:709_2": "vā posoti vā devoti vā brahmāti vā katheti. Yo paramatthadesanāya aniccanti vā dukkhanti",
  "atk-abh03a:709_3": "vātiādīsu aññataraṃ sutvāva jānituṃ paṭivijjhituṃ niyyātuṃ arahattajayaggāhaṃ gahetuṃ",
  "atk-abh03a:709_4": "sakkoti. Tassa aniccantiādīsu aññataraṃ katheti. Tathā sammutikathāya bujjhanakasattassa",
  "atk-abh03a:709_5": "na paṭhamaṃ paramatthakathaṃ katheti. Sammutikathāya pana bodhetvā pacchā paramatthakathaṃ",
  "atk-abh03a:709_6": "katheti. Paramatthakathāya bujjhanakasattassāpi na paṭhamaṃ sammutikathaṃ katheti.",
  "atk-abh03a:709_7": "Paramatthakathāya pana bodhetvā pacchā sammutikathaṃ katheti. Pakatiyā pana paṭhamameva",
  "atk-abh03a:709_8": "paramatthakathaṃ kathentassa desanā lūkhākārā hoti. Tasmā buddhā paṭhamaṃ sammutikathaṃ",
  "atk-abh03a:709_9": "kathetvā pacchā paramatthakathaṃ kathenti. Te sammutikathaṃ kathentāpi saccameva",
  "atk-abh03a:709_10": "sabhāvameva amusāva kathenti. Paramatthakathaṃ kathentāpi saccameva sabhāvameva amusāva kathenti. Ayañhi –",
  "atk-abh03a:710": "“Duve saccāni akkhāsi, sambuddho vadataṃ varo;",
  "atk-abh03a:711": "Sammutiṃ paramatthañca, tatiyaṃ nupalabbhati”.",
  "atk-abh03a:712": "Tattha –",
  "atk-abh03a:713": "“Saṅketavacanaṃ saccaṃ, lokasammutikāraṇaṃ;",
  "atk-abh03a:714": "Paramatthavacanaṃ saccaṃ, dhammānaṃ tathalakkhaṇa”nti.",
  "atk-abh03a:715_0": "Aparo nayo – dve bhagavato desanā paramatthadesanā ca khandhādivasena, sammutidesanā",
  "atk-abh03a:715_1": "ca sappikumbhādivasena. Na hi bhagavā samaññaṃ atidhāvati. Tasmā “atthi puggalo”ti",
  "atk-abh03a:715_2": "vacanamattato abhiniveso na kātabbo. Satthārā hi –",
  "atk-abh03a:716": "“Paññattiṃ anatikkamma, paramattho pakāsito;",
  "atk-abh03a:717": "Samaññaṃ nātidhāveyya, tasmā aññopi paṇḍito;",
  "atk-abh03a:718": "Paramatthaṃ pakāsento, samaññaṃ nātidhāvaye”.",
  "atk-abh03a:719": "Sesaṃ sabbattha uttānatthamevāti.",
  "atk-abh03a:720": "Puggalakathā niṭṭhitā.",
  "atk-abh03a:721": "2. Parihānikathā",
  "atk-abh03a:722": "1. Vādayuttiparihānivaṇṇanā",
  "atk-abh03a:723_0": "239. Idāni parihānikathā hoti. Parihānidhammo aparihānidhammo, “dveme, bhikkhave,",
  "atk-abh03a:723_1": "dhammā sekkhassa, bhikkhuno parihānāya saṃvattanti”, “pañcime, bhikkhave, dhammā",
  "atk-abh03a:723_2": "samayavimuttassa bhikkhuno parihānāya saṃvattantī”ti evamādīni hi suttāni nissāya",
  "atk-abh03a:723_3": "sammitiyā vajjiputtakā sabbatthivādino ekacce ca mahāsaṅghikā arahatopi parihāniṃ",
  "atk-abh03a:723_4": "icchanti, tasmā te vā hontu aññeyeva vā, yesaṃ ayaṃ laddhi, tesaṃ laddhibhindanatthaṃ",
  "atk-abh03a:723_5": "parihāyati arahā arahattāti pucchā sakavādissa. Tatra parihāyatīti dve parihāniyo",
  "atk-abh03a:723_6": "pattaparihāni ca appattaparihāni ca. Tattha “dutiyampi kho āyasmā godhiko tamhā sāmayikāya",
  "atk-abh03a:723_7": "cetovimuttiyā parihāyī”ti ayaṃ pattaparihāni nāma. “Mā vo sāmaññatthikānaṃ sataṃ",
  "atk-abh03a:723_8": "sāmaññattho parihāyī”ti ayaṃ appattaparihāni. Tāsu idha pattaparihāni adhippetā.",
  "atk-abh03a:723_9": "Tañhi sandhāya āmantāti paṭiññā paravādissa. Sakasamaye pana imaṃ pattaparihāniṃ",
  "atk-abh03a:723_10": "nāma lokiyasamāpattiyāva icchanti, na arahattādīhi sāmaññaphalehi. Parasamayepi naṃ",
  "atk-abh03a:723_11": "sabbasāmaññaphalesu sabbabhavesu sabbakālesu sabbesañca puggalānaṃ na icchanti. Taṃ",
  "atk-abh03a:723_12": "pana tesaṃ laddhimattamevāti sabbaṃ laddhijālaṃ bhindituṃ puna sabbatthātiādinā nayena desanā vaḍḍhitā.",
  "atk-abh03a:724_0": "Tattha yasmā paravādī kamena parihāyitvā sotāpattiphale ṭhitassa arahato parihāniṃ",
  "atk-abh03a:724_1": "na icchati, upariphalesu ṭhitasseva icchati. Yasmā ca rūpārūpabhavesu ṭhitassa na",
  "atk-abh03a:724_2": "icchati, kammārāmatādīnaṃ pana parihāniyadhammānaṃ bhāvato kāmabhave ṭhitasseva icchati,",
  "atk-abh03a:724_3": "tasmā “sabbatthā”ti puṭṭho paṭikkhipati. Puna daḷhaṃ katvā puṭṭho kāmabhavaṃ sandhāya",
  "atk-abh03a:724_4": "paṭijānāti. Sabbasmimpi hi kāmabhave parihānikarā kāmaguṇā atthi, tasmā tattha parihāyatīti tassa laddhi.",
  "atk-abh03a:725_0": "Tatiyapucchāya parihānīti parihānikare dhamme pucchati. Tattha yasmā parihāni nāma",
  "atk-abh03a:725_1": "kammārāmatādidhammā, visesato vā kāmarāgabyāpādā eva, te ca rūpārūpabhave natthi,",
  "atk-abh03a:725_2": "tasmā “na heva”nti paṭikkhepo paravādissa.",
  "atk-abh03a:726_0": "Sabbadāti kālapucchā. Tattha paṭhamapañhe yonisomanasikārakāle aparihāyanato paṭikkhipati.",
  "atk-abh03a:726_1": "Dutiye ayonisomanasikaroto rattibhāge vā divasabhāge vā sabbadā parihāyanato paṭijānāti.",
  "atk-abh03a:726_2": "Tatiye parihānikaradhammasamāyoge sati muhuttameva parihāni nāma hoti, tato pubbe",
  "atk-abh03a:726_3": "aparihīnassa pacchā parihīnassa ca parihāni nāma natthīti paṭikkhipati.",
  "atk-abh03a:727_0": "Sabbeva arahantoti pañhānaṃ paṭhamasmiṃ tikkhindriye sandhāya paṭikkhipati. Dutiyasmiṃ",
  "atk-abh03a:727_1": "mudindriye sandhāya paṭijānāti. Tatiyasmimpi tikkhindriyāva adhippetā. Tesañhi sabbesampi",
  "atk-abh03a:727_2": "parihāni na hotīti tassa laddhi.",
  "atk-abh03a:728_0": "Seṭṭhiudāharaṇe paṭhamapucchā paravādissa, dutiyā sakavādissa. Tatrāyaṃ adhippāyo",
  "atk-abh03a:728_1": "– yaṃ maṃ tumhe pucchatha – “arahā arahattā parihāyanto catūhi phalehi parihāyatī”ti,",
  "atk-abh03a:728_2": "tatra vo paṭipucchāmi – “catūhi satasahassehi seṭṭhī seṭṭhittaṃ karonto satasahassehi",
  "atk-abh03a:728_3": "parihīne seṭṭhī seṭṭhittā parihīno hotī”ti. Tato sakavādinā ekadesena parihāniṃ sandhāya",
  "atk-abh03a:728_4": "“āmantā”ti vutte sabbasāpateyyā parihīno hotīti pucchati. Tathā aparihīnattā sakavādī",
  "atk-abh03a:728_5": "na hevāti vatvā atha naṃ “evameva arahāpi parihāyati ca. Na ca catūhi phalehī”ti",
  "atk-abh03a:728_6": "uppannaladdhikaṃ dutiyaṃ bhabbapañhaṃ pucchati. Paravādī seṭṭhino abhabbatāya niyamaṃ",
  "atk-abh03a:728_7": "apassanto paṭijānitvā arahato catūhi phalehi parihānibhabbataṃ puṭṭho “niyato sambodhiparāyaṇo”ti",
  "atk-abh03a:728_8": "vacanassa ayoniso atthaṃ gahetvā laddhiyaṃ ṭhito sotāpattiphalato parihāyituṃ abhabbataṃ",
  "atk-abh03a:728_9": "sandhāya paṭikkhipati. Taṃ panassa laddhimattamevāti.",
  "atk-abh03a:729": "Ettāvatā vādayutti nāma niṭṭhitā hoti.",
  "atk-abh03a:730": "2. Ariyapuggalasaṃsandanaparihānivaṇṇanā",
  "atk-abh03a:731_0": "240. Idāni ariyapuggalasaṃsandanā āraddhā. Tattha yasmā keci arahatova parihāniṃ",
  "atk-abh03a:731_1": "icchanti, keci anāgāminopi, keci sakadāgāmissapi. Sotāpannassa pana sabbepi na icchantiyeva.",
  "atk-abh03a:731_2": "Ye arahattā parihāyitvā anāgāmisakadāgāmibhāve ṭhitā, tesaṃ parihāniṃ icchanti, na",
  "atk-abh03a:731_3": "itaresaṃ anāgāmisakadāgāmīnaṃ. Sotāpannassa pana tepi sabbathāpi na icchantiyeva,",
  "atk-abh03a:731_4": "tasmā peyyālamukhena pucchā katā. Tattha tesaṃ laddhivasena paṭiññā ca paṭikkhepo",
  "atk-abh03a:731_5": "ca veditabbā. “Parihāyati anāgāmī anāgāmiphalā”ti hi pañhasmiṃ ye anāgāmino parihāniṃ",
  "atk-abh03a:731_6": "na icchanti, tesaṃ vasena paṭikkhepo. Ye pakatianāgāmino vā arahattā parihāyitvā",
  "atk-abh03a:731_7": "ṭhitaanāgāmino vā parihāniṃ icchanti, tesaṃ vasena paṭiññāti idamettha nayamukhaṃ.",
  "atk-abh03a:731_8": "Tassānusārena sabbapeyyālā atthato veditabbā.",
  "atk-abh03a:732_0": "241. Yaṃ panettha “sotāpattiphalassa anantarā arahattaṃyeva sacchikarotī”ti vuttaṃ,",
  "atk-abh03a:732_1": "taṃ parihīnassa puna vāyamato arahattappattiṃ sandhāya vuttaṃ. Itaro sotāpattiphalānantaraṃ",
  "atk-abh03a:732_2": "arahattassa abhāvā paṭikkhipati.",
  "atk-abh03a:733_0": "242. Tato paraṃ “parihāni nāmesā kilesappahānassa vā mandatāya bhaveyya, maggabhāvanādīnaṃ",
  "atk-abh03a:733_1": "vā anadhimattatāya, saccānaṃ vā adassanenā”ti evamādīnaṃ vasena anuyuñjituṃ kassa",
  "atk-abh03a:733_2": "bahutarā kilesā pahīnātiādi vuttaṃ. Taṃ sabbaṃ uttānādhippāyameva suttānaṃ panattho",
  "atk-abh03a:733_3": "āgamaṭṭhakathāsu vuttanayeneva veditabbo.",
  "atk-abh03a:734_0": "262. Samayavimutto arahā arahattā parihāyatīti ettha mudindriyo samayavimutto, tikkhindriyo",
  "atk-abh03a:734_1": "asamayavimuttoti tesaṃ laddhi. Sakasamaye pana avasippatto jhānalābhī samayavimutto,",
  "atk-abh03a:734_2": "vasippatto jhānalābhī ceva sabbe ca ariyapuggalā ariye vimokkhe asamayavimuttāti",
  "atk-abh03a:734_3": "sanniṭṭhānaṃ. So pana taṃ attano laddhiṃ gahetvā samayavimutto parihāyati, itaro",
  "atk-abh03a:734_4": "na parihāyatī”ti āha. Sesamettha uttānatthameva.",
  "atk-abh03a:735": "Ariyapuggalasaṃsandanaparihānivaṇṇanā.",
  "atk-abh03a:736": "3. Suttasādhanaparihānivaṇṇanā",
  "atk-abh03a:737_0": "265. Idāni suttasādhanā hoti. Tattha uccāvacāti uttamahīnabhedato uccā ca avacā ca.",
  "atk-abh03a:737_1": "Paṭipādāti paṭipadā. Samaṇena pakāsitāti buddhasamaṇena jotitā. Sukhāpaṭipadā hi",
  "atk-abh03a:737_2": "khippābhiññā uccā. Dukkhāpaṭipadā dandhābhiññā avacā. Itarā dve ekenaṅgena uccā,",
  "atk-abh03a:737_3": "ekena avacā. Paṭhamaṃ vuttā eva vā uccā, itaro tissopi avacā. Tāya cetāya uccāvacāya",
  "atk-abh03a:737_4": "paṭipadāya na pāraṃ diguṇaṃ yanti, ekamaggena dvikkhattuṃ nibbānaṃ na gacchantīti",
  "atk-abh03a:737_5": "attho. Kasmā? Yena maggena ye kilesā pahīnā, tena tesaṃ puna appahātabbato. Etena",
  "atk-abh03a:737_6": "parihānidhammābhāvaṃ dīpeti. Nayidaṃ ekaguṇaṃ mutanti tañca idaṃ pāraṃ ekavāraṃyeva",
  "atk-abh03a:737_7": "phusanārahaṃ na hoti. Kasmā? Ekena maggena sabbakilesānaṃ appahānato. Etena ekamaggeneva",
  "atk-abh03a:737_8": "arahattābhāvaṃ dīpeti.",
  "atk-abh03a:738_0": "Atthi chinnassa chediyanti chinnassa kilesavaṭṭassa puna chinditabbaṃ kiñci atthīti",
  "atk-abh03a:738_1": "pucchati. Itaro tikkhindriyaṃ sandhāya paṭikkhipitvā puna puṭṭho mudindriyaṃ sandhāya",
  "atk-abh03a:738_2": "paṭijānāti. Sakavādī suttaṃ āharitvā natthibhāvaṃ dasseti. Tattha oghapāsoti kilesogho ceva kilesapāso ca.",
  "atk-abh03a:739": "266. Katassa paṭicayoti bhāvitassa maggassa puna bhāvanā. Idhāpi paṭikkhepapaṭijānanāni purimanayeneva veditabbāni.",
  "atk-abh03a:740_0": "267. Parihānāya saṃvattantīti paravādinā ābhate sutte pañca dhammā appattaparihānāya",
  "atk-abh03a:740_1": "ceva lokiyasamāpattiparihānāya ca saṃvattanti. So pana pattassa arahattaphalassa",
  "atk-abh03a:740_2": "parihānāya sallakkheti. Teneva atthi arahato kammārāmatāti āha. Itaropi asamayavimuttaṃ",
  "atk-abh03a:740_3": "sandhāya paṭikkhipitvā itaraṃ sandhāya paṭijānāti. Kāmarāgavasena vā pavattamānaṃ",
  "atk-abh03a:740_4": "taṃ paṭikkhipitvā itarathā pavattamānaṃ paṭijānāti. Rāgādīnaṃ pana atthitaṃ puṭṭho",
  "atk-abh03a:740_5": "paṭijānituṃ na sakkoti.",
  "atk-abh03a:741_0": "268. Kiṃ pariyuṭṭhitoti kena pariyuṭṭhito anubaddho ajjhotthato vā hutvāti attho.",
  "atk-abh03a:741_1": "Anusayapucchāyapi tikkhindriyamudindriyavaseneva paṭikkhepapaṭijānanāni veditabbāni.",
  "atk-abh03a:741_2": "Kalyāṇānusayoti vacanamattasāmaññena vā paṭijānāti. Rāgo upacayaṃ gacchatīti bhāvanāya",
  "atk-abh03a:741_3": "pahīnaṃ sandhāyāha. Parato dosamohesupi eseva nayo. Sakkāyadiṭṭhiādīnaṃ pana dassanena",
  "atk-abh03a:741_4": "pahīnattā upacayaṃ na icchati. Sesaṃ sabbattha uttānatthamevāti.",
  "atk-abh03a:742": "Suttasādhanā.",
  "atk-abh03a:743": "Parihānikathā niṭṭhitā.",
  "atk-abh03a:744": "3. Brahmacariyakathā",
  "atk-abh03a:745": "1. Suddhabrahmacariyakathāvaṇṇanā",
  "atk-abh03a:746_0": "269. Idāni brahmacariyakathā hoti. Tattha dve brahmacariyavāsā, maggabhāvanā ca pabbajjā",
  "atk-abh03a:746_1": "ca. Pabbajjā sabbadevesu natthi. Maggabhāvanā ṭhapetvā asaññasatte sesesu appaṭisiddhā.",
  "atk-abh03a:746_2": "Tattha ye paranimmitavasavattideve upādāya taduparidevesu maggabhāvanampi na icchanti",
  "atk-abh03a:746_3": "seyyathāpi sammitiyā, te sandhāya natthi devesūti pucchā sakavādissa. “Tīhi, bhikkhave,",
  "atk-abh03a:746_4": "ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse.",
  "atk-abh03a:746_5": "Katamehi tīhi? Sūrā satimanto idha brahmacariyavāso”ti idaṃ suttaṃ nissāya dvepi",
  "atk-abh03a:746_6": "brahmacariyavāsā natthi devesūti uppannaladdhivasena paṭiññā paravādissa. Puna dvinnampi",
  "atk-abh03a:746_7": "brahmacariyānaṃ antarāyikadhammavaseneva sabbe devā jaḷāti pucchā sakavādissa. Tattha",
  "atk-abh03a:746_8": "hatthasaṃvācikāti mūgā viya hatthamuddhāya vattāro. Parato atthi devesūti pucchā",
  "atk-abh03a:746_9": "paravādissa, maggabhāvanaṃ sandhāya paṭiññā sakavādissa. Paṭiññāya adhippāyaṃ asallakkhetvā",
  "atk-abh03a:746_10": "pabbajjāvasena anuyogo paravādissa.",
  "atk-abh03a:747_0": "270. Yattha natthi pabbajjāti pañhe gihīnañceva ekaccānañca devānaṃ maggapaṭilābhaṃ",
  "atk-abh03a:747_1": "sandhāya paṭikkhepo tasseva. Puna puṭṭho paccantavāsino ceva asaññasatte ca sandhāya",
  "atk-abh03a:747_2": "paṭiññā tasseva. Yo pabbajatītiādīsu pucchāsupi eseva nayo. Puna “atthi devesū”ti",
  "atk-abh03a:747_3": "pañhepi maggabhāvanaṃ sandhāyeva paṭiññā sakavādissa, “sabbadevesū”ti vutte asaññasatte",
  "atk-abh03a:747_4": "sandhāya paṭikkhepo tasseva.",
  "atk-abh03a:748": "271. Manussesūti pañhadvaye jambudīpake sandhāya paṭiññā. Paccantavāsino sandhāya paṭikkhepo veditabbo.",
  "atk-abh03a:749": "Atthi yattha atthīti atthi te devā, atthi vā so padeso, yattha atthīti evaṃ sattapadesavibhāgamukhena vissajjanaṃ sakavādissa. Iminā nayena sabbe ekantarikapañhā veditabbā.",
  "atk-abh03a:750": "272. Suttānuyoge kuhiṃ phaluppattīti tassa anāgāmino arahattaphaluppatti kuhinti pucchā sakavādissa. Tatthevāti suddhāvāsesūti attho.",
  "atk-abh03a:751_0": "Handa hīti kāraṇatthe nipāto. Idaṃ vuttaṃ hoti – yasmā anāgāmipuggalo idha loke bhāvitena",
  "atk-abh03a:751_1": "maggena tattha suddhāvāsesu phalaṃ sacchikaroti, na tattha aññaṃ maggaṃ bhāveti,",
  "atk-abh03a:751_2": "tasmā natthi devesu brahmacariyavāsoti.",
  "atk-abh03a:752": "2. Saṃsandanabrahmacariyavaṇṇanā",
  "atk-abh03a:753_0": "273. Idāni yadi aññattha bhāvitena maggena aññattha phalasacchikiriyā hoti, sotāpannādīnampi",
  "atk-abh03a:753_1": "siyāti etamatthaṃ dassetuṃ puna anāgāmītiādīnaṃ saṃsandanapucchā sakavādissa. Tattha",
  "atk-abh03a:753_2": "anāgāmissa phalasacchikiriyāya paṭiññā, sesānaṃ phalasacchikiriyāya paṭikkhepo paravādissa.",
  "atk-abh03a:753_3": "Idha bhāvitamaggo hi anāgāmī idhavihāyaniṭṭho nāma hoti. So idha anāgāmimaggaṃ bhāvetvā",
  "atk-abh03a:753_4": "“opapātiko tatthaparinibbāyī”ti vacanato “puna maggabhāvanaṃ vinā upapattivaseneva",
  "atk-abh03a:753_5": "arahattaphalaṃ sacchikarotī”ti tassa laddhi. Sotāpannasakadāgāmino pana tattha maggaṃ",
  "atk-abh03a:753_6": "bhāvetvā tatrupapattikā nāma hontīti tesaṃ idhāgamanaññeva natthi. Iti so anāgāmissa",
  "atk-abh03a:753_7": "phalasacchikiriyaṃ puṭṭho paṭijānāti. Itaresaṃ paṭikkhipati.",
  "atk-abh03a:754_0": "Anāgāmī puggalo tattha bhāvitena maggenāti pañhe “anāgāmino tattha maggabhāvanāva",
  "atk-abh03a:754_1": "natthī”ti laddhiyā paṭikkhipati. Maggo ca bhāvīyati, na ca kilesā pahīyantīti pucchā",
  "atk-abh03a:754_2": "sakavādissa, rūpāvacaramaggaṃ sandhāya paṭiññā itarassa. Rūpāvacaramaggena hi so",
  "atk-abh03a:754_3": "idhavihāyaniṭṭho nāma jāto.",
  "atk-abh03a:755_0": "Anāgāmī puggalo katakaraṇīyoti pañhe “opapātiko tatthaparinibbāyī”ti vacanato upapattiyāvassa",
  "atk-abh03a:755_1": "katakaraṇīyādibhāvaṃ sandhāya paṭijānāti. Arahāti pañhe idhaparinibbāyino arahato",
  "atk-abh03a:755_2": "vaseneva paṭikkhipati. Puna puṭṭho tatthaparinibbāyino vasena paṭijānāti.",
  "atk-abh03a:756_0": "Atthi arahato punabbhavotiādīsupi tatthaparinibbāyī idhaparinibbāyīnaṃ vaseneva attho",
  "atk-abh03a:756_1": "veditabbo. Appaṭividdhākuppova tatthaparinibbāyatīti puṭṭho idheva bhāvitena maggena",
  "atk-abh03a:756_2": "tassa akuppapaṭivedhaṃ icchanto paṭikkhipati.",
  "atk-abh03a:757": "Yathā migoti paṭhamaṃ udāharaṇaṃ paravādissa, dutiyaṃ sakavādissa. Sesaṃ sabbattha uttānatthamevāti.",
  "atk-abh03a:758": "Brahmacariyakathā niṭṭhitā.",
  "atk-abh03a:759": "3. Odhisokathāvaṇṇanā",
  "atk-abh03a:760_0": "274. Idāni odhisokathā nāma hoti. Tattha ye sotāpannādīnaṃ nānābhisamayavasena dukkhadassanādīhi",
  "atk-abh03a:760_1": "odhiso odhiso ekadesena ekadesena kilesappahānaṃ icchanti seyyathāpi etarahi sammitiyādayo,",
  "atk-abh03a:760_2": "tesaṃ taṃ laddhiṃ bhindituṃ odhisoti pucchā sakavādissa, paṭiññā paravādissa. Puna",
  "atk-abh03a:760_3": "anuyogo sakavādissa, ekadesena sotāpannādibhāvassa abhāvato paṭikkhepo paravādissa.",
  "atk-abh03a:760_4": "Iminā upāyena sabbavāresu attho veditabboti.",
  "atk-abh03a:761": "Odhisokathāvaṇṇanā.",
  "atk-abh03a:762": "4. Jahatikathā",
  "atk-abh03a:763": "1. Nasuttāharaṇakathāvaṇṇanā",
  "atk-abh03a:764_0": "279. Idāni jahatikathā nāma hoti. Tattha yesaṃ “jhānalābhī puthujjano saha saccābhisamayā",
  "atk-abh03a:764_1": "anāgāmī nāma hoti, tassa puthujjanakāleyeva kāmarāgabyāpādā pahīnā”ti laddhi seyyathāpi",
  "atk-abh03a:764_2": "etarahi sammitiyānaṃ, tesaṃ taṃ laddhiṃ bhindituṃ jahati puthujjanoti pucchā sakavādissa,",
  "atk-abh03a:764_3": "jhānavikkhambhitānaṃ pana tesaṃ pariyuṭṭhānaṃ apassantassa paṭiññā paravādissa. Yasmā",
  "atk-abh03a:764_4": "pana tesaṃ jhānavikkhambhitānampi anāgāmimaggeneva accantaṃ pahānaṃ hoti, tasmā puna",
  "atk-abh03a:764_5": "accantantiādianuyogo sakavādissa, tathārūpassa pahānassa abhāvato paṭikkhepo itarassa.",
  "atk-abh03a:764_6": "Vikkhambhetīti accantavikkhambhanameva sandhāya pucchā sakavādissa. Tato paraṃ anāgāmimaggaṭṭhena",
  "atk-abh03a:764_7": "saddhiṃ puthujjanasaṃsandanaṃ hoti. Taṃ uttānatthameva.",
  "atk-abh03a:765": "280. Tato paraṃ anāgāmiphale saṇṭhātīti puṭṭho jhānānāgāmitaṃ sandhāya paṭijānāti. Arahatte saṇṭhātīti puṭṭho dassanamaggena uddhambhāgiyānaṃ pahānābhāvato paṭikkhipati.",
  "atk-abh03a:766_0": "Apubbaṃ acarimaṃ tayo maggeti puṭṭho tathārūpāya bhāvanāya abhāvā paṭikkhipati. Puna",
  "atk-abh03a:766_1": "puṭṭho tiṇṇaṃ maggānaṃ kiccasabbhāvaṃ sandhāya paṭijānāti. Sāmaññaphalapucchāsupi",
  "atk-abh03a:766_2": "eseva nayo. Katamena maggenāti puṭṭho anāgāmimaggenāti jhānānāgāmitaṃ sandhāya vadati.",
  "atk-abh03a:766_3": "Puna saṃyojanappahānaṃ puṭṭho tiṇṇaṃ anāgāmimaggena tesaṃ kilesānaṃ appaheyyattā",
  "atk-abh03a:766_4": "paṭikkhipati. Dutiyaṃ puṭṭho paṭhamamaggasseva jhānānāgāmimaggabhāvaṃ sandhāya paṭijānāti.",
  "atk-abh03a:766_5": "Sesamettha uttānatthamevāti.",
  "atk-abh03a:767": "Jahatikathā.",
  "atk-abh03a:768": "5. Sabbamatthītikathā",
  "atk-abh03a:769": "1. Vādayuttivaṇṇanā",
  "atk-abh03a:770_0": "282. Idāni sabbamatthītivādakathā nāma hoti. Tattha yesaṃ “yaṃ kiñci rūpaṃ atītānāgatapaccuppannaṃ…pe…",
  "atk-abh03a:770_1": "ayaṃ vuccati rūpakkhandho”tiādivacanato “sabbepi atītādibhedā dhammā khandhasabhāvaṃ",
  "atk-abh03a:770_2": "na vijahanti, tasmā sabbaṃ atthiyeva nāmā”ti laddhi, seyyathāpi etarahi sabbamatthivādānaṃ,",
  "atk-abh03a:770_3": "tesaṃ laddhivisodhanatthaṃ sabbamatthīti pucchā sakavādissa, vuttappakārāya laddhiyā",
  "atk-abh03a:770_4": "ṭhatvā paṭiññā itarassa. Sabbathāti sabbasmiṃ sarīre sabbamatthīti pucchati. Sabbadāti",
  "atk-abh03a:770_5": "sabbasmiṃ kāle sabbamatthīti pucchati. Sabbena sabbanti sabbenākārena sabbamatthīti",
  "atk-abh03a:770_6": "pucchati. Sabbesūti sabbesu dhammesu sabbamatthīti pucchati. Ayoganti ayuttaṃ. Nānāsabhāvānañhi",
  "atk-abh03a:770_7": "yogo hoti, na ekasabhāvassa. Iti imasmiṃ pañhe rūpaṃ vedanāya, vedanaṃ vā rūpena",
  "atk-abh03a:770_8": "anānaṃ ekalakkhaṇameva katvā sabbamatthīti pucchati. Yampi natthi tampatthīti yampi",
  "atk-abh03a:770_9": "chaṭṭhakhandhādikaṃ sasavisāṇādikaṃ vā kiñci natthīti siddhaṃ, tampi te atthīti pucchati.",
  "atk-abh03a:770_10": "Sabbamatthīti yā diṭṭhi sā diṭṭhi micchādiṭṭhīti, yā diṭṭhi sā diṭṭhi sammādiṭṭhīti",
  "atk-abh03a:770_11": "hevamatthīti iminā idaṃ pucchati – yā te esā sabbamatthīti diṭṭhi, sā diṭṭhi ayāthāvakattā",
  "atk-abh03a:770_12": "micchādiṭṭhīti evaṃ yā amhākaṃ diṭṭhi, sā diṭṭhi yāthāvakattā sammādiṭṭhīti evaṃ",
  "atk-abh03a:770_13": "tava samaye atthīti pucchati. Itaro sabbesupi etesu nayesu vuttappakārāya atthitāya",
  "atk-abh03a:770_14": "abhāvato paṭikkhipati. Imesu pana sabbesupi nayesu “ājānāhi niggaha”nti ādiṃ katvā",
  "atk-abh03a:770_15": "sabbo kathāmaggabhedo vitthārato veditabboti ayaṃ tāvettha vādayutti.",
  "atk-abh03a:771": "2. Kālasaṃsandanavaṇṇanā",
  "atk-abh03a:772": "283-284. Idāni atītaṃ atthīti kālasaṃsandanaṃ hoti. Tattha atītaṃ atthītiādikaṃ suddhikasaṃsandanaṃ. Atītaṃ rūpaṃ atthītiādikaṃ khandhavasena kālasaṃsandanaṃ.",
  "atk-abh03a:773_0": "285. Paccuppannaṃ rūpaṃ appiyaṃ karitvāti atītānāgataṃ pahāya paccuppannarūpameva",
  "atk-abh03a:773_1": "appiyaṃ avibhajitabbaṃ karitvā. Rūpabhāvaṃ jahatītipañhe niruddhassāpi rūpassa rūpakkhandhasaṅgahitattā",
  "atk-abh03a:773_2": "paṭikkhipati. Rūpabhāvaṃ na jahatīti paṭilomapañhepi rūpakkhandhena saṅgahitattāva",
  "atk-abh03a:773_3": "paṭijānāti. Odātaṃ vatthaṃ appiyaṃ karitvāti ettha kiñcāpi na sabbaṃ vatthaṃ odātaṃ,",
  "atk-abh03a:773_4": "iminā pana vatthanti avatvā “odātaṃ vatthaṃ appiyaṃ karitvā”ti vutte sakavādinā ekatthatā",
  "atk-abh03a:773_5": "anuññātā. Odātabhāvaṃ jahatīti pañhe vaṇṇavigamaṃ sandhāya paṭiññā sakavādissa. Vatthabhāvaṃ",
  "atk-abh03a:773_6": "jahatīti ettha pana paññattiyā avigatattā paṭikkhepo tasseva. Paṭilomepi eseva nayo.",
  "atk-abh03a:774_0": "286. Atītaṃ atītabhāvaṃ na jahatīti puṭṭho “yadi jaheyya, anāgataṃ vā paccuppannaṃ",
  "atk-abh03a:774_1": "vā siyā”ti maññamāno paṭijānāti. Anāgataṃ anāgatabhāvaṃ na jahatīti puṭṭho pana “yadi",
  "atk-abh03a:774_2": "na jaheyya, anāgatamevassa, paccuppannabhāvaṃ na pāpuṇeyyā”ti maññamāno paṭikkhipati.",
  "atk-abh03a:774_3": "Paccuppannapañhepi atītabhāvaṃ anāpajjanadoso siyāti paṭikkhipati. Anulomapañhesupi",
  "atk-abh03a:774_4": "imināva nayena attho veditabbo.",
  "atk-abh03a:775": "287. Evaṃ suddhikanayaṃ vatvā puna khandhavasena dassetuṃ atītaṃ rūpantiādi vuttaṃ. Taṃ sabbaṃ pāḷianusāreneva sakkā jānituṃ.",
  "atk-abh03a:776": "Vacanasodhanavaṇṇanā",
  "atk-abh03a:777_0": "288. Idāni “atītaṃ nvatthī”tiādi vacanasodhanā hoti. Tattha hañci atītaṃ nvatthīti",
  "atk-abh03a:777_1": "yadi atītaṃ no atthīti attho. Atītaṃ atthīti micchāti atītañca taṃ atthi cāti micchā",
  "atk-abh03a:777_2": "eva. Taññeva anāgataṃ taṃ paccuppannanti puṭṭho anāgatakkhaṇeyevassa paccuppannatāya",
  "atk-abh03a:777_3": "abhāvaṃ sandhāya kālanānattena paṭikkhipati.",
  "atk-abh03a:778_0": "Dutiyaṃ puṭṭho yaṃ uppādato pubbe anāgataṃ ahosi, tassa uppannakāle paccuppannattā",
  "atk-abh03a:778_1": "paṭijānāti. Hutvā hoti hutvā hotīti yadetaṃ tayā “anāgataṃ hutvā paccuppannaṃ hotī”ti",
  "atk-abh03a:778_2": "vadatā taññeva anāgataṃ taṃ paccuppannanti laddhivasena “anāgataṃ vā paccuppannaṃ",
  "atk-abh03a:778_3": "vā hutvā hotī”ti vuttaṃ. Kiṃ te tampi hutvā hotīti? Itaro hutvā bhūtassa puna hutvā",
  "atk-abh03a:778_4": "abhāvato na hevanti paṭikkhipati.",
  "atk-abh03a:779_0": "Dutiyaṃ puṭṭho yasmā taṃ anāgataṃ hutvā paccuppannaṃ hontaṃ “hutvā hotī”ti saṅkhaṃ",
  "atk-abh03a:779_1": "gataṃ, tasmā paṭijānāti. Atha naṃ sakavādī “yadi te taṃ anāgataṃ hutvā paccuppannaṃ",
  "atk-abh03a:779_2": "hontaṃ ‘hutvā hotī’ti saṅkhaṃ gataṃ, puna hutvā hoti, yaṃ anāgataṃ na hutvā paccuppannaṃ",
  "atk-abh03a:779_3": "na hontaṃ ‘na hutvā na hotī’ti saṅkhaṃ gataṃ sasavisāṇaṃ, kiṃ te tampi puna na hutvā",
  "atk-abh03a:779_4": "na hotī”tiadhippāyena na hutvā na hoti na hutvā na hotīti pañhaṃ pucchati. Itaro",
  "atk-abh03a:779_5": "“yaṃ natthi, taṃ natthitāya, eva anāgataṃ na hutvā paccuppannaṃ na hotīti nahutvānahoti",
  "atk-abh03a:779_6": "nāma tāva hotu, puna nahutvānahotibhāvo panassa kuto”ti maññamāno paṭikkhipati. Taññeva",
  "atk-abh03a:779_7": "paccuppannaṃ taṃ atītanti pañhepi paccuppannakkhaṇeyevassa atītatāya abhāvaṃ sandhāya",
  "atk-abh03a:779_8": "kālanānattā paṭikkhipati.",
  "atk-abh03a:780_0": "Dutiyapañhe puṭṭho yaṃ atītabhāvato pubbe paccuppannaṃ ahosi, tasseva atītattā paṭijānāti.",
  "atk-abh03a:780_1": "Hutvā hoti hutvā hotīti yadetaṃ tayā “paccuppannaṃ hutvā atītaṃ hotī”ti vadatā “taññeva",
  "atk-abh03a:780_2": "paccuppannaṃ taṃ atīta”nti laddhivasena “paccuppannaṃ vā atītaṃ vā hutvā hotī”ti",
  "atk-abh03a:780_3": "vuttaṃ, kiṃ te tampi hutvā hotīti? Itaro hutvā bhūtassa puna hutvā abhāvato na hevanti paṭikkhipati.",
  "atk-abh03a:781_0": "Dutiyapañhe yasmā taṃ paccuppannaṃ hutvā atītaṃ hontaṃ “hutvā hotī”ti saṅkhaṃ gataṃ,",
  "atk-abh03a:781_1": "tasmā paṭijānāti. Atha naṃ sakavādī “yadi te taññeva paccuppannaṃ hutvā atītaṃ hontaṃ",
  "atk-abh03a:781_2": "‘hutvā hotī’ti saṅkhaṃ gataṃ, puna hutvā hoti, yaṃ paccuppannaṃ na hutvā atītaṃ na",
  "atk-abh03a:781_3": "hontaṃ ‘na hutvā na hotī’ti saṅkhaṃ gataṃ sasavisāṇaṃ, kiṃ te tampi puna na hutvā",
  "atk-abh03a:781_4": "na hotī”ti adhippāyena na hutvā na hoti na hutvā na hotīti pañhaṃ pucchati. Itaro",
  "atk-abh03a:781_5": "“yaṃ natthi, taṃ natthitāya eva paccuppannaṃ na hutvā atītaṃ na hotīti nahutvānahoti",
  "atk-abh03a:781_6": "nāma tāva hotu. Puna nahutvānahotibhāvo panassa kuto”ti maññamāno paṭikkhipati. Ubhayaṃ",
  "atk-abh03a:781_7": "ekato katvā āgate tatiyapañhepi imināvupāyena yojanā kātabbā.",
  "atk-abh03a:782_0": "Aparo nayo – yadi taññeva anāgataṃ taṃ paccuppannaṃ, anāgatassa paccuppanne vutto",
  "atk-abh03a:782_1": "hotibhāvo, paccuppannassa ca anāgate vutto hutvābhāvo āpajjati. Evaṃ sante anāgatampi",
  "atk-abh03a:782_2": "hutvāhoti nāma. Paccuppannampi hutvāhotiyeva nāma. Tena taṃ pucchāma – “kiṃ te etesu",
  "atk-abh03a:782_3": "ekekaṃ hutvā hoti hutvā hotī”ti? Itaro – “taññeva anāgataṃ taṃ paccuppanna”nti pañhe",
  "atk-abh03a:782_4": "paṭikkhittanayeneva paṭikkhipitvā puna puṭṭho dutiye pañhe paṭiññātanayeneva paṭijānāti.",
  "atk-abh03a:782_5": "Atha naṃ sakavādī “taññeva anāgataṃ taṃ paccuppanna”nti pañhāvasena tesu ekekaṃ hutvā",
  "atk-abh03a:782_6": "hoti hutvā hotīti paṭijānantaṃ purimaṃ paṭikkhittapañhaṃ parivattitvā pucchanto na",
  "atk-abh03a:782_7": "hutvā na hoti na hutvā na hotīti pucchati. Tassattho – nanu “tayā taññeva anāgataṃ",
  "atk-abh03a:782_8": "taṃ paccuppanna”nti vutte paṭhamapañhaṃ paṭikkhipantena anāgatassa hotibhāvo paccuppannassa",
  "atk-abh03a:782_9": "ca hutvābhāvo paṭikkhittoti. Tena anāgataṃ na hoti nāma, paccuppannaṃ na hutvā nāma.",
  "atk-abh03a:783_0": "Dutiyapañhe ca taññeva anāgataṃ taṃ paccuppannanti paṭiññātaṃ. Evaṃ sante anāgatampi",
  "atk-abh03a:783_1": "na hutvā na hoti nāma. Paccuppannampi na hutvā na hotiyeva nāma. Tena taṃ pucchāma",
  "atk-abh03a:783_2": "– “kiṃ te etesu ekekaṃ na hutvā na hoti na hutvā na hotī”ti? Paravādī sabbato andhakārena",
  "atk-abh03a:783_3": "pariyonaddho viya tesaṃ nahutvānahotibhāvaṃ apassanto na hevanti paṭikkhipati.",
  "atk-abh03a:784_0": "Dutiyavārepi yadi taññeva paccuppannaṃ taṃ atītaṃ, paccuppannassa atīte vutto hotibhāvo,",
  "atk-abh03a:784_1": "atītassa ca paccuppanne vutto hutvābhāvo āpajjati, evaṃ sante paccuppannampi hutvāhoti",
  "atk-abh03a:784_2": "nāma, atītampi hutvāhotiyeva nāma. Tena taṃ pucchāma – “kiṃ te etesu ekekaṃ hutvā",
  "atk-abh03a:784_3": "hoti hutvā hotī”ti? Itaro taññeva paccuppannaṃ taṃ atītantipañhe paṭikkhittanayeneva",
  "atk-abh03a:784_4": "paṭikkhipitvā puna puṭṭho dutiyapañhe paṭiññātanayeneva paṭijānāti. Atha naṃ sakavādī",
  "atk-abh03a:784_5": "“taññeva paccuppannaṃ taṃ atīta”nti pañhāvasena tesu ekekaṃ hutvā hoti hutvā hotīti",
  "atk-abh03a:784_6": "paṭijānantaṃ purimaṃ paṭikkhittapañhaṃ parivattitvā pucchanto na hutvā na hoti na",
  "atk-abh03a:784_7": "hutvā na hotīti pucchati. Tassattho – nanu tayā taññeva paccuppannaṃ taṃ atītanti",
  "atk-abh03a:784_8": "vutte paṭhamapañhaṃ paṭikkhipantena paccuppannassa hotibhāvo, atītassa ca hutvābhāvo",
  "atk-abh03a:784_9": "paṭikkhittoti. Tena paccuppannaṃ nahoti nāma. Atītaṃ nahutvā nāma.",
  "atk-abh03a:785_0": "Dutiyapañhe ca te “taññeva paccuppannaṃ taṃ atīta”nti paṭiññātaṃ. Evaṃ sante paccuppannampi",
  "atk-abh03a:785_1": "na hutvā na hoti nāma, atītampi na hutvā na hotiyeva nāma. Tena taṃ pucchāma – “kiṃ",
  "atk-abh03a:785_2": "te etesu ekekaṃ na hutvā na hoti, na hutvā na hotī”ti. Paravādī sabbato andhakārena",
  "atk-abh03a:785_3": "pariyonaddho viya tesaṃ nahutvānahotibhāvaṃ apassanto na hevanti paṭikkhipati.",
  "atk-abh03a:786_0": "Tatiyavārepi yadi taññeva anāgataṃ taṃ paccuppannaṃ taṃ atītaṃ; anāgatapaccuppannānaṃ",
  "atk-abh03a:786_1": "paccuppannātītesu vutto hotibhāvo, paccuppannātītānañca anāgatapaccuppannesu vutto",
  "atk-abh03a:786_2": "hutvābhāvo āpajjati. Evaṃ sante anāgatampi hutvāhoti nāma. Paccuppannampi atītampi",
  "atk-abh03a:786_3": "hutvā hotiyeva nāma. Tena taṃ pucchāma – “kiṃ te tīsupi etesu ekekaṃ hutvā hoti hutvā",
  "atk-abh03a:786_4": "hotī”ti? Itaro “taññeva anāgataṃ, taṃ paccuppannaṃ, taṃ atīta”ntipañhe paṭikkhittanayeneva",
  "atk-abh03a:786_5": "paṭikkhipitvā puna puṭṭho dutiyapañhe paṭiññātanayeneva paṭijānāti. Atha naṃ sakavādī",
  "atk-abh03a:786_6": "“taññeva anāgataṃ, taṃ paccuppannaṃ, taṃ atīta”nti pañhāvasena tesu ekekaṃ hutvā",
  "atk-abh03a:786_7": "hoti, hutvā hotīti paṭijānantaṃ purimaṃ paṭikkhittapañhaṃ parivattitvā pucchanto",
  "atk-abh03a:786_8": "na hutvā na hoti na hutvā na hotīti pucchati. Tassattho – nanu tayā taññeva anāgataṃ,",
  "atk-abh03a:786_9": "taṃ paccuppannaṃ, taṃ atītanti vutte paṭhamapañhaṃ paṭikkhipantena anāgatapaccuppannānaṃ",
  "atk-abh03a:786_10": "hotibhāvo; paccuppannātītānañca hutvābhāvo paṭikkhittoti? Tena anāgataṃ paccuppannañca",
  "atk-abh03a:786_11": "na hoti nāma. Paccuppannañca atītañca na hutvā nāma.",
  "atk-abh03a:787_0": "Dutiyapañhe ca te “taññeva anāgataṃ, taṃ paccuppannaṃ, taṃ atīta”nti paṭiññātaṃ.",
  "atk-abh03a:787_1": "Evaṃ sante anāgatampi na hutvā na hoti nāma, paccuppannampi atītampi na hutvā na",
  "atk-abh03a:787_2": "hotiyeva nāma. Tena taṃ pucchāma – “kiṃ te etesu ekekaṃ na hutvā na hoti na hutvā",
  "atk-abh03a:787_3": "na hotī”ti? Paravādī sabbato andhakārena pariyonaddho viya tesaṃ na hutvā na hotibhāvaṃ",
  "atk-abh03a:787_4": "apassanto na hevanti paṭikkhipatīti. Niggahādīni panettha heṭṭhā vuttanayeneva yojetabbāni.",
  "atk-abh03a:788": "Vacanasodhanavaṇṇanā niṭṭhitā.",
  "atk-abh03a:789": "Atītacakkhurūpādikathāvaṇṇanā",
  "atk-abh03a:790": "289. Atītaṃ cakkhu atthītiādīsupi cakkhādibhāvāvijahaneneva atthitaṃ paṭijānāti. Passatītiādīni puṭṭho pana tesaṃ viññāṇānaṃ kiccābhāvavasena paṭikkhipati.",
  "atk-abh03a:791": "Atītañāṇādikathāvaṇṇanā",
  "atk-abh03a:792_0": "290. Tena ñāṇena ñāṇakaraṇīyaṃ karotīti pañhe tassa ñāṇassa niruddhattā kiccabhāvamassa",
  "atk-abh03a:792_1": "apassanto paṭikkhipati. Puna puṭṭho atītārammaṇaṃ paccuppannaṃ ñāṇaṃ atītānaṃ dhammānaṃ",
  "atk-abh03a:792_2": "jānanato atītaṃ ñāṇanti lesena paccuppannameva “atītaṃ ñāṇa”nti katvā tena ñāṇena",
  "atk-abh03a:792_3": "ñāṇakaraṇīyassa atthitāya paṭijānāti. Athassa sakavādī lesokāsaṃ adatvā tena ñāṇena",
  "atk-abh03a:792_4": "dukkhaṃ parijānātītiādimāha. Itaro atītārammaṇeneva ñāṇena imesaṃ catunnaṃ kiccānaṃ",
  "atk-abh03a:792_5": "abhāvā paṭikkhipati. Anāgatapañhepi eseva nayo. Paccuppannapañho ceva saṃsandanapañho ca uttānatthāyeva.",
  "atk-abh03a:793": "Arahantādikathāvaṇṇanā",
  "atk-abh03a:794": "291. Arahato atīto rāgo atthītiādīsupi rāgādibhāvāvijahanto evaṃ paṭijānāti. Sarāgotiādīsu suttavirodhabhayena ceva yuttivirodhabhayena ca paṭikkhipati.",
  "atk-abh03a:795": "Padasodhanakathāvaṇṇanā",
  "atk-abh03a:796_0": "295. Evaṃ sabbampi pāḷianusāreneva viditvā parato atthi siyā atītaṃ, siyā nvātītanti",
  "atk-abh03a:796_1": "ettha evamattho veditabbo. Yaṃ atītameva atthi, taṃ atītaṃ. Yaṃ paccuppannānāgataṃ",
  "atk-abh03a:796_2": "atthi, taṃ no atthi, taṃ no atītaṃ. Tenātītaṃ nvātītaṃ, nvātītaṃ atītanti tena kāraṇena",
  "atk-abh03a:796_3": "atītaṃ no atītaṃ, no atītaṃ atītanti. Anāgatapaccuppannapucchāsupi eseva nayo.",
  "atk-abh03a:797": "Suttasādhanavaṇṇanā",
  "atk-abh03a:798_0": "296. Na vattabbaṃ “atītaṃ atthi anāgataṃ atthī”ti suttasādhanāya pucchā paravādissa,",
  "atk-abh03a:798_1": "paṭiññā sakavādissa. Puna attano laddhiṃ nissāya yaṃkiñci, bhikkhave, rūpanti anuyogo",
  "atk-abh03a:798_2": "paravādisseva. Dutiyanaye pucchā sakavādissa, paṭiññā itarassa. Evaṃ sabbattha pucchā",
  "atk-abh03a:798_3": "ca paṭiññā ca veditabbā. Yaṃ panetaṃ paravādinā anāgatassa atthibhāvasādhanatthaṃ",
  "atk-abh03a:798_4": "“nanu vuttaṃ bhagavatā kabaḷīkāre, ce, bhikkhave”ti suttassa pariyosāne atthi tattha",
  "atk-abh03a:798_5": "āyatiṃ punabbhavābhinibbattītiādi dassitaṃ na taṃ anāgatassa atthibhāvasādhakaṃ.",
  "atk-abh03a:798_6": "Tañhi hetūnaṃ pariniṭṭhitattā avassaṃ bhāvitaṃ sandhāya tattha vuttaṃ. Ayaṃ suttādhippāyo.",
  "atk-abh03a:798_7": "Sesaṃ sabbattha uttānatthamevāti.",
  "atk-abh03a:799": "Sabbamatthītikathāvaṇṇanā niṭṭhitā.",
  "atk-abh03a:800": "6. Atītakkhandhādikathā",
  "atk-abh03a:801": "1. Nasuttasādhanakathāvaṇṇanā",
  "atk-abh03a:802_0": "297. Idāni “atītaṃ khandhā”tiādikathā hoti. Tattha khandhādibhāvāvijahanato atītānāgatānaṃ",
  "atk-abh03a:802_1": "atthitaṃ icchantassa atītaṃ khandhāti pucchā paravādissa, atītassa khandhasaṅgahitattā",
  "atk-abh03a:802_2": "āmantāti paṭiññā sakavādissa. Puna atītaṃ natthīti pucchā paravādissa, tassa niruttipathasuttena",
  "atk-abh03a:802_3": "atthitāya vāritattā paṭikkhepo sakavādissa. Āyatanadhātupucchāsupi anāgatapañhesupi",
  "atk-abh03a:802_4": "paccuppannena saddhiṃ saṃsanditvā anulomapaṭilomato āgatapañhesupi “atītaṃ rūpa”ntiādipañhesupi",
  "atk-abh03a:802_5": "imināvupāyena attho veditabbo.",
  "atk-abh03a:803": "2. Suttasādhanavaṇṇanā",
  "atk-abh03a:804_0": "298. Suttasādhane pana na vattabbanti pucchā sakavādissa. Tattha natthi ceteti natthi",
  "atk-abh03a:804_1": "ca ete dhammāti attho. Khandhādibhāve sati natthitaṃ anicchantassa āmantāti paṭiññā",
  "atk-abh03a:804_2": "paravādissa, atha nesaṃ natthibhāvasādhanatthaṃ suttāharaṇaṃ sakavādissa. Dutiyapucchāpi",
  "atk-abh03a:804_3": "paravādissa, paṭiññā sakavādissa, suttāharaṇaṃ paravādissa. Taṃ pana nesaṃ khandhādibhāvameva",
  "atk-abh03a:804_4": "sādheti, na atthibhāvanti āhaṭampi anāhaṭasadisamevāti.",
  "atk-abh03a:805": "Atītaṃ khandhātiādikathāvaṇṇanā.",
  "atk-abh03a:806": "7. Ekaccaṃatthītikathā",
  "atk-abh03a:807": "1. Atītādiekaccakathāvaṇṇanā",
  "atk-abh03a:808_0": "299. Idāni ekaccaṃ atthīti kathā hoti. Tattha ye “ekaccaṃ atītaṃ atthī”ti maññanti,",
  "atk-abh03a:808_1": "seyyathāpi kassapikā; tesaṃ laddhibhindanatthaṃ atītaṃ atthīti pucchā sakavādissa,",
  "atk-abh03a:808_2": "ekaccaṃ atthīti vissajjanaṃ paravādissa. Ayañhi adhippāyo – avipakkavipākaṃ atthi,",
  "atk-abh03a:808_3": "vipakkavipākaṃ natthīti. Ekaccaṃ niruddhanti anuyogo sakavādissa. Tassattho – yadi",
  "atk-abh03a:808_4": "te atītaṃ ekaccaṃ atthi ekaccaṃ natthi, evaṃ sante ekaccaṃ atītaṃ niruddhaṃ, ekaccaṃ",
  "atk-abh03a:808_5": "atītaṃ aniruddhaṃ, tatheva ṭhitanti āpajjati. Vigatantiādīsupi eseva nayo.",
  "atk-abh03a:809_0": "Avipakkavipākadhammā ekacceti idaṃ yasmā yesaṃ so avipakkavipākānaṃ atthitaṃ icchati,",
  "atk-abh03a:809_1": "tepi atītāyeva. Tasmā yathā te atītaṃ ekaccaṃ atthi, kiṃ tathā avipakkavipākāpi dhammā",
  "atk-abh03a:809_2": "ekacce atthī ekacce natthīti codetuṃ vuttaṃ. Vipakkavipākāti idaṃ yesaṃ so natthitaṃ",
  "atk-abh03a:809_3": "icchati, tesaṃ vasena codetuṃ vuttaṃ. Avipākāti idaṃ abyākatānaṃ vasena codetuṃ vuttaṃ.",
  "atk-abh03a:809_4": "Iti imesaṃ tiṇṇaṃ rāsīnaṃ vasena sabbesu anulomapaṭilomesu paṭiññā ca paṭikkhepo",
  "atk-abh03a:809_5": "ca veditabbā. Atītā ekadesaṃ vipakkavipākā, ekadesaṃ avipakkavipākāti vippakatavipākā",
  "atk-abh03a:809_6": "vuccanti. Yena hi kammena paṭisandhi nibbattitā, bhavaṅgampi cutipi tasseva vipāko.",
  "atk-abh03a:809_7": "Tasmā paṭisandhito yāva cuti, tāva taṃ vippakatavipākaṃ nāma hoti. Tathārūpe dhamme sandhāyetaṃ vuttaṃ.",
  "atk-abh03a:810_0": "Vipaccissantīti katvā te atthīti pucchā sakavādissa. Yathā dhammadharassa puggalassa",
  "atk-abh03a:810_1": "niddāyantassāpi bahupavattino dhammā atthīti vuccanti, evaṃ lokavohāravasena atthitaṃ",
  "atk-abh03a:810_2": "sandhāya paṭiññā paravādissa. Vipaccissantīti katvā paccupannāti dutiyapañhe “kammānaṃ",
  "atk-abh03a:810_3": "avināsasaṅkhāto kammūpacayo nāmeko atthī”ti laddhiyaṃ ṭhatvā paṭiññā paravādissa.",
  "atk-abh03a:811": "2. Anāgatādiekaccakathāvaṇṇanā",
  "atk-abh03a:812": "300. Anāgataṃ atthītiādīsupi ekaccaṃ atthīti uppādino dhamme sandhāya vadati. Sesaṃ sabbattha heṭṭhā vuttanayattā uttānatthamevāti.",
  "atk-abh03a:813": "Ekaccaṃatthītikathāvaṇṇanā.",
  "atk-abh03a:814": "8. Satipaṭṭhānakathāvaṇṇanā",
  "atk-abh03a:815_0": "301. Idāni satipaṭṭhānakathā hoti. “Tattha – catunnaṃ, bhikkhave, satipaṭṭhānānaṃ",
  "atk-abh03a:815_1": "samudayañca atthaṅgamañca desessāmī”ti satipaṭṭhānasaṃyutte vuttanayeneva yesaṃ kāyādayo",
  "atk-abh03a:815_2": "satiyā ārammaṇadhamme gahetvā “sabbe dhammā satipaṭṭhānā”ti laddhi, seyyathāpi etarahi",
  "atk-abh03a:815_3": "andhakānaṃ. Andhakā nāma pubbaseliyā, aparaseliyā, rājagiriyā, siddhatthikāti ime",
  "atk-abh03a:815_4": "pacchā uppannanikāyā. Tesaṃ laddhivivecanatthaṃ pucchā sakavādissa, paṭiññā paravādissa.",
  "atk-abh03a:815_5": "Tattha yasmā “patiṭṭhāti etesūti paṭṭhānā. Kā patiṭṭhāti? Sati. Satiyā paṭṭhānā satipaṭṭhānā”ti",
  "atk-abh03a:815_6": "iminā atthena satigocarāpi satipaṭṭhānā. “Patiṭṭhahantīti paṭṭhānā. Kā patiṭṭhahanti?",
  "atk-abh03a:815_7": "Satiyo. Satiyova paṭṭhānā satipaṭṭhānā”ti iminā atthena satiyova satipaṭṭhānā. Tasmā",
  "atk-abh03a:815_8": "dvepi vādā pariyāyena yujjanti. Ye pana taṃ pariyāyaṃ pahāya ekanteneva “sabbe dhammā",
  "atk-abh03a:815_9": "satipaṭṭhānā”ti vadanti, te sandhāya pucchā sakavādissa, ārammaṇavasena paṭiññā paravādissa.",
  "atk-abh03a:815_10": "Sabbe dhammā satīti anuyuttassa pana sabbesaṃ satisabhāvābhāvato paṭikkhepo tasseva.",
  "atk-abh03a:815_11": "Tattha khayagāmītiādīni maggavisesanāni. Ekāyanamaggo hi kilesānaṃ khayabhūtaṃ nibbānaṃ",
  "atk-abh03a:815_12": "gacchatīti khayagāmī. Cattāri saccāni bujjhanto gacchatīti bodhagāmī. Vaṭṭaṃ apacinanto",
  "atk-abh03a:815_13": "gacchatīti apacayagāmī. Evametehi padehi “kiṃ te sabbe dhammā evarūpo te ekāyano",
  "atk-abh03a:815_14": "maggo hotī”ti pucchati. Anāsavā asaṃyojaniyātiādīnipi lokuttarabhāvaṃ pucchanatthāya",
  "atk-abh03a:815_15": "vuttāni. Buddhānussatītiādīni pabhedapucchāvasena vuttāni.",
  "atk-abh03a:816_0": "Cakkhāyatanaṃ satipaṭṭhānantiādi sabbadhammānaṃ pabhedapucchāvasena vuttaṃ. Tatthāpi",
  "atk-abh03a:816_1": "sativasena paṭikkhepo, ārammaṇavasena paṭiññāti. Evaṃ sabbapañhesu attho veditabbo.",
  "atk-abh03a:816_2": "Suttasādhanā uttānatthāyevāti.",
  "atk-abh03a:817": "Satipaṭṭhānakathāvaṇṇanā niṭṭhitā.",
  "atk-abh03a:818": "9. Hevatthikathāvaṇṇanā",
  "atk-abh03a:819_0": "304. Idāni hevatthikathā nāma hoti. Tattha yesaṃ “sabbepi atītādibhedā dhammā rūpādivasena",
  "atk-abh03a:819_1": "atthi, atītaṃ anāgatapaccuppannavasena, anāgatapaccuppannāni vā atītādivasena natthi;",
  "atk-abh03a:819_2": "tasmā sabbamevidaṃ evaṃ atthi evaṃ natthī”ti laddhi, seyyathāpi etarahi vuttappabhedānaṃ",
  "atk-abh03a:819_3": "andhakānaṃ; te sandhāya atītaṃ atthīti pucchā sakavādissa. Hevatthi heva natthīti",
  "atk-abh03a:819_4": "vissajjanaṃ paravādissa. Tattha hevāti evaṃ. Atha naṃ sakavādī “yadi atītova evaṃ",
  "atk-abh03a:819_5": "atthi, evaṃ natthīti laddhi, evaṃ sante soyeva atthi, soyeva natthi nāmā”ti pucchanto",
  "atk-abh03a:819_6": "sevatthi, seva natthīti āha. Itaro teneva sabhāvena atthitaṃ, teneva natthitaṃ sandhāya",
  "atk-abh03a:819_7": "paṭikkhipati. Dutiyaṃ puṭṭho sakabhāveneva atthitaṃ, parabhāveneva natthitaṃ sandhāya",
  "atk-abh03a:819_8": "paṭijānāti. Tato paraṃ atthaṭṭho natthaṭṭhoti atthisabhāvo natthisabhāvo nāma hotīti",
  "atk-abh03a:819_9": "pucchati. Imināvupāyena sabbavāresu attho veditabbo. Pariyosāne pana “tena hi atītaṃ",
  "atk-abh03a:819_10": "hevatthi, heva natthī”ti ca “tena hi rūpaṃ hevatthi, heva natthī”ti cātiādīni vatvā",
  "atk-abh03a:819_11": "kiñcāpi paravādinā laddhi patiṭṭhāpitā, ayoniso patiṭṭhāpitattā panesā appatiṭṭhāpitāyevāti.",
  "atk-abh03a:820": "Hevatthikathāvaṇṇanā.",
  "atk-abh03a:821": "Mahāvaggo niṭṭhito.",
  "atk-abh03a:822": "2. Dutiyavaggo",
  "atk-abh03a:823": "1. Parūpahāravaṇṇanā",
  "atk-abh03a:824_0": "307. Idāni parūpahārakathā nāma hoti. Tattha ye arahattaṃ paṭijānantānaṃ appatte",
  "atk-abh03a:824_1": "pattasaññīnaṃ adhimānikānaṃ kuhakānaṃ vā arahattaṃ paṭijānantānaṃ sukkavissaṭṭhiṃ",
  "atk-abh03a:824_2": "disvā “mārakāyikā devatā arahato asuciṃ upasaṃharantī”ti maññanti; seyyathāpi etarahi",
  "atk-abh03a:824_3": "pubbaseliyā ca aparaseliyā ca; te sandhāya atthi arahatoti pucchā sakavādissa, paṭiññā",
  "atk-abh03a:824_4": "itarassa. Idāni yasmā sukkavissaṭṭhi nāma rāgasamuṭṭhānā hoti, tasmā atthi arahato",
  "atk-abh03a:824_5": "rāgoti anuyogo āraddho. So sabbopi uttānatthoyeva.",
  "atk-abh03a:825_0": "Mārakāyikā devatā attanotiādipañhe yasmā tāsaṃ devatānaṃ sukkavissaṭṭhi nāma natthi,",
  "atk-abh03a:825_1": "aññesampi sukkaṃ gahetvā na upasaṃharanti, arahato pana sukkameva natthi, tasmā na",
  "atk-abh03a:825_2": "hevanti paṭikkhipati.",
  "atk-abh03a:826": "Neva attanotipañhe pana nimminitvā upasaṃharantīti laddhiyā paṭijānāti. Lomakūpehītipañhe sappitelānaṃ viya lomakūpehi upasaṃharaṇābhāvaṃ disvā paṭikkhipati.",
  "atk-abh03a:827_0": "308. Handa hīti vacasāyatthe nipāto. “Arahā nu kho ahaṃ, no”ti evaṃ vimatiṃ gāhayissāmāti",
  "atk-abh03a:827_1": "evaṃ vacasāyaṃ katvā upasaṃharantīti attho. Atthi arahato vimatīti puṭṭho aṭṭhavatthukaṃ",
  "atk-abh03a:827_2": "vicikicchaṃ sandhāya paṭikkhipati, dutiyaṃ puṭṭho itthipurisānaṃ nāmagottādīsu sanniṭṭhānābhāvaṃ",
  "atk-abh03a:827_3": "sandhāya paṭijānāti.",
  "atk-abh03a:828": "309. Atthi tassa āsayoti tassa sukkassa uccārapassāvānaṃ viya patiṭṭhānokāso atthīti pucchati.",
  "atk-abh03a:829_0": "312. Sadhammakusalassāti attano arahattadhammamatteyeva kusalassa. Paññāvimuttaṃ",
  "atk-abh03a:829_1": "sandhāyevaṃ vadati. Paradhammakusalassāti sadhammato parasmiṃ aṭṭhasamāpattidhammepi",
  "atk-abh03a:829_2": "kusalassa. Ubhatobhāgavimuttaṃ sandhāyevaṃ vadati. Sesamettha pāḷianusāreneva veditabbanti.",
  "atk-abh03a:830": "Parūpahārakathāvaṇṇanā.",
  "atk-abh03a:831": "2-3-4. Aññāṇādikathāvaṇṇanā",
  "atk-abh03a:832_0": "314. Idāni aññāṇaṃ, kaṅkhā, paravitaraṇāti tisso kathā nāma honti. Tattha yesaṃ “arahato",
  "atk-abh03a:832_1": "itthipurisādīnaṃ nāmagottādīsu ñāṇappavattiyā abhāvena atthi aññāṇaṃ, tattheva sanniṭṭhānābhāvena",
  "atk-abh03a:832_2": "atthi kaṅkhā. Yasmā ca nesaṃ tāni vatthūni pare vitaranti pakāsenti ācikkhanti, tasmā",
  "atk-abh03a:832_3": "nesaṃ atthi paravitaraṇā”ti imā laddhiyo, seyyathāpi etarahi pubbaseliyādīnaṃ; tesaṃ",
  "atk-abh03a:832_4": "tā laddhiyo bhindituṃ tīsupi kathāsu pucchā sakavādissa, paṭiññā ca paṭikkhepo ca",
  "atk-abh03a:832_5": "itarassa. Tattha sabbesupi pañhesu ceva vissajjanesu ca pāḷiṃ anugantvāva attho veditabboti.",
  "atk-abh03a:833": "Aññāṇādikathāvaṇṇanā.",
  "atk-abh03a:834": "5. Vacībhedakathāvaṇṇanā",
  "atk-abh03a:835_0": "326. Idāni vacībhedakathā nāma hoti. Tattha yesaṃ “sotāpattimaggakkhaṇe paṭhamaṃ",
  "atk-abh03a:835_1": "jhānaṃ samāpannassa dukkhanti vācā bhijjatī”ti laddhi, seyyathāpi etarahi pubbaseliyādīnaṃ;",
  "atk-abh03a:835_2": "te sandhāya samāpannassa atthi vacībhedoti pucchā sakavādissa, laddhiyaṃ ṭhatvā paṭiññā",
  "atk-abh03a:835_3": "paravādissa. Puna sabbatthāti tayo bhave sandhāya puṭṭho arūpaṃ sandhāya paṭikkhipati.",
  "atk-abh03a:835_4": "Sabbadāti kālavasena puṭṭho paṭhamamaggakkhaṇe paṭhamajjhānikasamāpattito aññaṃ sabbaṃ",
  "atk-abh03a:835_5": "samāpattikālaṃ sandhāya paṭikkhipati. Sabbesaṃ samāpannānanti puṭṭho lokiyasamāpattiyo",
  "atk-abh03a:835_6": "samāpanne sandhāya paṭikkhipati. Sabbasamāpattīsūti puṭṭho dutiyajjhānādikaṃ lokuttaraṃ",
  "atk-abh03a:835_7": "sabbañca lokiyasamāpattiṃ sandhāya paṭikkhipati.",
  "atk-abh03a:836_0": "Kāyabhedoti abhikkamādivasena pavattakāyaviññatti. Idaṃ “yāni cittāni vacīviññattiṃ",
  "atk-abh03a:836_1": "samuṭṭhāpenti, tāneva kāyaviññattiṃ. Evaṃ sante kasmā kāyabhedopi na hotī”ti codanatthaṃ",
  "atk-abh03a:836_2": "pucchati. Itaro laddhivasena paṭikkhipati ceva paṭijānāti ca. Idāni yadi so maggakkhaṇe",
  "atk-abh03a:836_3": "“dukkha”nti vācaṃ bhāsati, “samudayo”tiādikampi bhāseyya. Yadi vā taṃ na bhāsati,",
  "atk-abh03a:836_4": "itarampi na bhāseyyāti codanatthaṃ dukkhanti jānantotiādayo pañhā vuttā. Itaro pana",
  "atk-abh03a:836_5": "attano laddhivaseneva paṭijānāti ceva paṭikkhipati ca. Lokuttaraṃ paṭhamajjhānaṃ",
  "atk-abh03a:836_6": "samāpanno dukkhadukkhanti vipassatīti hissa laddhi.",
  "atk-abh03a:837": "328. Ñāṇanti lokuttaraṃ catusaccañāṇaṃ. Sotanti sotaviññāṇaṃ adhippetaṃ, yena taṃ saddaṃ suṇāti. Dvinnaṃ phassānanti sotasamphassamanosamphassānaṃ.",
  "atk-abh03a:838_0": "329. No vata re vattabbeti yadi avisesena yaṃkiñci samāpannassa natthi vacībhedo,",
  "atk-abh03a:838_1": "na avisesena vattabbaṃ “samāpannassa atthi vacībhedo”ti. Sesamettha uttānatthameva",
  "atk-abh03a:838_2": "saddhiṃ suttasādhanāya. Yaṃ panetena “sikhissa ānanda, bhagavato”ti pariyosāne suttaṃ",
  "atk-abh03a:838_3": "ābhataṃ, tattha yena samāpatticittena so vacībhedo samuṭṭhito, kāyabhedopi tena samuṭṭhātiyeva,",
  "atk-abh03a:838_4": "na ca taṃ lokuttaraṃ paṭhamajjhānacittaṃ, tasmā asādhakanti.",
  "atk-abh03a:839": "Vacībhedakathāvaṇṇanā.",
  "atk-abh03a:840": "6. Dukkhāhārakathāvaṇṇanā",
  "atk-abh03a:841_0": "334. Idāni dukkhāhārakathā nāma hoti. Tattha “dukkhaṃ dukkhanti vācaṃ bhāsanto dukkhe",
  "atk-abh03a:841_1": "ñāṇaṃ āharati, taṃ dukkhāhāro nāma vuccati. Tañca panetaṃ maggaṅgaṃ maggapariyāpanna”nti",
  "atk-abh03a:841_2": "yesaṃ laddhi, seyyathāpi etarahi pubbaseliyānaṃ; te sandhāya dukkhāhāroti pucchā",
  "atk-abh03a:841_3": "sakavādissa, paṭiññā paravādissa. Ye kecīti paṭhamapañhe avipassake sandhāya paṭikkhipati,",
  "atk-abh03a:841_4": "dutiyapañhe vipassake sandhāya paṭijānāti, taṃ panassa laddhimattameva. Tasmā “sabbe",
  "atk-abh03a:841_5": "te”ti vādassa bhindanatthaṃ bālaputhujjanātiādimāha. Taṃ uttānatthamevāti.",
  "atk-abh03a:842": "Dukkhāhārakathāvaṇṇanā.",
  "atk-abh03a:843": "7. Cittaṭṭhitikathāvaṇṇanā",
  "atk-abh03a:844_0": "335. Idāni cittaṭṭhitikathā nāma hoti. Tattha yesaṃ samāpatticittañceva bhavaṅgacittañca",
  "atk-abh03a:844_1": "anuppabandhena pavattamānaṃ disvā “ekameva cittaṃ ciraṃ tiṭṭhatī”ti laddhi seyyathāpi",
  "atk-abh03a:844_2": "etarahi heṭṭhā vuttappabhedānaṃ andhakānaṃ, taṃladdhivisodhanatthaṃ ekaṃ, cittaṃ",
  "atk-abh03a:844_3": "divasaṃ tiṭṭhatīti pucchā sakavādissa, paṭiññā paravādissa. Upaḍḍhadivaso uppādakkhaṇoti",
  "atk-abh03a:844_4": "ettha ṭhitikkhaṇaṃ anāmasitvā “aniccā vata saṅkhārā, uppādavayadhammino”ti desanānayena",
  "atk-abh03a:844_5": "uppādavayavaseneva pucchā katā.",
  "atk-abh03a:845_0": "Te dhammā cittena lahuparivattāti puṭṭho cittato lahutaraparivattino dhamme apassanto",
  "atk-abh03a:845_1": "paṭikkhipati. Dutiyaṃ puṭṭho yassa cittassa dīghaṭṭhitiṃ icchati, taṃ sandhāya paṭijānāti.",
  "atk-abh03a:845_2": "Yāvatāyukaṃ tiṭṭhatīti pañhe “cullāsītisahassāni, kappā tiṭṭhanti ye marū”tiādivacanavasena",
  "atk-abh03a:845_3": "āruppato aññatra paṭikkhipati, āruppe paṭijānāti. Muhuttaṃ muhuttaṃ uppajjatīti pañhe",
  "atk-abh03a:845_4": "paravādissa “uppādavayadhammino”tiādisuttavirodhabhayena paṭijānāti. Ṭhitiṃ panassa",
  "atk-abh03a:845_5": "laddhivasena icchati. Sesamettha uttānatthamevāti.",
  "atk-abh03a:846": "Cittaṭṭhitikathāvaṇṇanā.",
  "atk-abh03a:847": "8. Kukkuḷakathāvaṇṇanā",
  "atk-abh03a:848_0": "338. Idāni kukkuḷakathā nāma hoti. Tattha yesaṃ “sabbaṃ, bhikkhave, ādittaṃ sabbe",
  "atk-abh03a:848_1": "saṅkhārā dukkhā”tiādīni suttāni ayoniso gahetvā “nippariyāyeneva sabbe saṅkhārā kukkuḷā",
  "atk-abh03a:848_2": "vītaccitaṅgārasammissā chārikanirayasadisā”ti laddhi, seyyathāpi etarahi gokulikānaṃ;",
  "atk-abh03a:848_3": "tesaṃ nānappakārasukhasandassanena taṃ laddhiṃ vivecetuṃ pucchā sakavādissa, paṭiññā",
  "atk-abh03a:848_4": "paravādissa. Tattha anodhiṃ katvāti odhiṃ mariyādaṃ koṭṭhāsaṃ akaritvā, avisesena",
  "atk-abh03a:848_5": "sabbeyevāti attho. Sesaṃ sabbaṃ pāḷinayeneva veditabbaṃ saddhiṃ suttasādhanāyāti.",
  "atk-abh03a:849": "Kukkuḷakathāvaṇṇanā.",
  "atk-abh03a:850": "9. Anupubbābhisamayakathāvaṇṇanā",
  "atk-abh03a:851": "339. Idāni anupubbābhisamayakathā nāma hoti. Tattha yesaṃ –",
  "atk-abh03a:852": "“Anupubbena medhāvī, thokaṃ thokaṃ khaṇe khaṇe;",
  "atk-abh03a:853": "Kammāro rajatasseva, niddhame malamattano”ti. –",
  "atk-abh03a:854_0": "Ādīni suttāni ayoniso gahetvā “sotāpattiphalasacchikiriyāya paṭipanno ekacce kilese",
  "atk-abh03a:854_1": "dukkhadassanena pajahati, ekacce samudayanirodhamaggadassanena, tathā sesāpīti evaṃ",
  "atk-abh03a:854_2": "soḷasahi koṭṭhāsehi anupubbena kilesappahānaṃ katvā arahattapaṭilābho hotī”ti evarūpā",
  "atk-abh03a:854_3": "nānābhisamayaladdhi uppannā, seyyathāpi etarahi andhakasabbatthikasammitiyabhadrayānikānaṃ;",
  "atk-abh03a:854_4": "tesaṃ laddhivivecanatthaṃ anupubbābhisamayoti pucchā sakavādissa, paṭiññā itarassa.",
  "atk-abh03a:854_5": "Anupubbena sotāpattimagganti puṭṭho pana ekassa maggassa bahubhāvāpattibhayena paṭikkhipati.",
  "atk-abh03a:854_6": "Dutiyaṃ puṭṭho dukkhadassanādivasena paṭijānāti. Tāni vā cattāripi ñāṇāni eko sotāpattimaggoyevāti",
  "atk-abh03a:854_7": "paṭijānāti, phalaṃ pana ekameva icchati, tasmā paṭikkhipati. Sakadāgāmimaggādīsupi eseva nayo.",
  "atk-abh03a:855_0": "344. Magge diṭṭhe phale ṭhitoti pañhe yasmā dukkhadassanādīhi dassanaṃ apariniṭṭhitaṃ,",
  "atk-abh03a:855_1": "maggadassanena pariniṭṭhitaṃ nāma hoti, tadā so phale ṭhitoti saṅkhaṃ gacchati, tasmā paṭijānāti.",
  "atk-abh03a:856_0": "345. Dukkhe diṭṭhe cattāri saccānīti pucchā paravādissa, ekābhisamayavasena paṭiññā",
  "atk-abh03a:856_1": "sakavādissa. Puna dukkhasaccaṃ cattāri saccānīti anuyoge catunnampi nānāsabhāvattā paṭikkhepo tasseva.",
  "atk-abh03a:857_0": "Rūpakkhandhe aniccato diṭṭheti pucchā sakavādissa, samuddato ekabindussa rase paṭividdhe",
  "atk-abh03a:857_1": "sesaudakassa paṭivedho viya ekadhamme aniccādito paṭividdhe sabbepi paṭividdhā hontīti",
  "atk-abh03a:857_2": "laddhiyā paṭiññā paravādissa.",
  "atk-abh03a:858_0": "Catūhi ñāṇehīti dukkhe ñāṇādīhi. Aṭṭhahi ñāṇehīti sāvakānaṃ sādhāraṇehi saccañāṇehi",
  "atk-abh03a:858_1": "ceva paṭisambhidāñāṇehi ca. Dvādasahi ñāṇehīti dvādasaṅgapaṭiccasamuppādañāṇehi.",
  "atk-abh03a:858_2": "Catucattārīsāya ñāṇehīti “jarāmaraṇe ñāṇaṃ, jarāmaraṇasamudaye ñāṇa”nti evaṃ nidānavagge",
  "atk-abh03a:858_3": "vuttañāṇehi. Sattasattatiyā ñāṇehīti “jarāmaraṇaṃ, bhikkhave, aniccaṃ saṅkhataṃ paṭiccasamuppannaṃ",
  "atk-abh03a:858_4": "khayadhammaṃ vayadhammaṃ virāgadhammaṃ nirodhadhamma”nti evaṃ tattheva vuttañāṇehi.",
  "atk-abh03a:858_5": "Sesamettha pāḷinayeneva veditabbaṃ saddhiṃ suttasādhanenāti.",
  "atk-abh03a:859": "Anupubbābhisamayakathāvaṇṇanā.",
  "atk-abh03a:860": "10. Vohārakathāvaṇṇanā",
  "atk-abh03a:861_0": "347. Idāni vohārakathā nāma hoti. Tattha buddho bhagavā lokuttarena vohārena voharatīti",
  "atk-abh03a:861_1": "yesaṃ laddhi, seyyathāpi etarahi andhakānaṃ; te sandhāya pucchā sakavādissa, laddhivasena",
  "atk-abh03a:861_2": "paṭiññā paravādissa. Lokuttare sotetiādīni tassa ayuttavādībhāvadīpanatthaṃ vuttāni.",
  "atk-abh03a:861_3": "Ayañhettha adhippāyo – “saddāyatanameva te lokuttaraṃ, udāhu sotādīnipī”ti.",
  "atk-abh03a:862_0": "Hañci buddhassa bhagavato vohāro lokiye sote paṭihaññatīti ettha yadi so lokuttare",
  "atk-abh03a:862_1": "paṭihaññeyya. Lokuttaro siyāti evamattho na gahetabbo. Lokiye paṭihaññamānassa pana",
  "atk-abh03a:862_2": "lokuttaratā nāma natthīti ayametthādhippāyo. Lokiyena viññāṇenāti etthāpi lokiyenevāti",
  "atk-abh03a:862_3": "attho. Itarathā anekantatā siyā. Lokuttarañhi lokiyenapi ñāṇena ñāyatī. Evaṃ sabbaṃ",
  "atk-abh03a:862_4": "yathānurūpato veditabbaṃ. Sabbe te maggaṃ bhāventīti pañhesu ye maggaṃ nappaṭilabhanti,",
  "atk-abh03a:862_5": "te sandhāya paṭikkhipati. Ye paṭilabhanti, te sandhāya paṭijānāti.",
  "atk-abh03a:863": "351. Sovaṇṇamayāyāti suvaṇṇamayāya. Idaṃ paravādissa udāharaṇaṃ.",
  "atk-abh03a:864": "Eḷaṇḍiyāyāti eḷaṇḍamayāya. Idaṃ sakavādissa udāharaṇaṃ. Lokiyaṃ voharantassa lokiyoti ayampi ekā laddhi. Sā etarahi ekaccānaṃ andhakānaṃ laddhi. Sesamettha uttānatthamevāti.",
  "atk-abh03a:865": "Vohārakathāvaṇṇanā.",
  "atk-abh03a:866": "11. Nirodhakathāvaṇṇanā",
  "atk-abh03a:867_0": "353. Idāni nirodhakathā nāma hoti. Tattha yesaṃ appaṭisaṅkhānirodhañca paṭisaṅkhānirodhañca",
  "atk-abh03a:867_1": "dvepi ekato katvā nirodhasaccanti laddhi, seyyathāpi etarahi mahisāsakānañceva andhakānañca;",
  "atk-abh03a:867_2": "te sandhāya dve nirodhāti pucchā sakavādissa, paṭiññā paravādissa. Dve dukkhanirodhāti",
  "atk-abh03a:867_3": "pañhesu yasmā dve dukkhasaccāni na icchati, tasmā paṭikkhipati. Yasmā dvīhākārehi",
  "atk-abh03a:867_4": "dukkhaṃ nirujjhatīti icchati, tasmā paṭijānāti. Dve nirodhasaccānītipañhesu dvinnaṃ",
  "atk-abh03a:867_5": "dukkhasaccānaṃ nirodhavasenaanicchanto paṭikkhipati. Dvīhākārehi dukkhassa nirujjhanato",
  "atk-abh03a:867_6": "paṭijānāti. Dve tāṇānītiādīsupi eseva nayo.",
  "atk-abh03a:868": "Atthi dvinnaṃ nibbānānantiādīsu pucchāsu uccanīcatādīni apassanto paṭikkhipati.",
  "atk-abh03a:869_0": "Appaṭisaṅkhāniruddheti ye paṭisaṅkhāya lokuttarena ñāṇena aniruddhā suddhapakatikattā",
  "atk-abh03a:869_1": "vā uddesaparipucchādīnaṃ vā vasena na samudācaraṇato niruddhāti vuccanti, te saṅkhāre.",
  "atk-abh03a:869_2": "Paṭisaṅkhā nirodhentīti. Lokuttarañāṇena nirodhenti anuppattibhāvaṃ gamenti. Nanu",
  "atk-abh03a:869_3": "appaṭisaṅkhāniruddhā saṅkhārāti pucchā paravādissa. Tattha bhaggānaṃ puna abhañjanato",
  "atk-abh03a:869_4": "appaṭisaṅkhāniruddhānaṃ vā ariyamagge uppanne tathā nirujjhanatova sakavādī accantabhaggataṃ",
  "atk-abh03a:869_5": "paṭijānāti. Sesamettha uttānatthamevāti.",
  "atk-abh03a:870": "Nirodhakathāvaṇṇanā.",
  "atk-abh03a:871": "Dutiyo vaggo.",
  "atk-abh03a:872": "3. Tatiyavaggo",
  "atk-abh03a:873": "1. Balakathāvaṇṇanā",
  "atk-abh03a:874_0": "354. Idāni balakathā nāma hoti. Tattha yesaṃ anuruddhasaṃyutte “imesañca panāhaṃ,",
  "atk-abh03a:874_1": "āvuso, catunnaṃ satipaṭṭhānānaṃ bhāvitattā bahulīkatattā ṭhānañca ṭhānato aṭṭhānañca",
  "atk-abh03a:874_2": "aṭṭhānato yathābhūtaṃ pajānāmī”tiādīni dasasuttāni ayoniso gahetvā “tathāgatabalaṃ",
  "atk-abh03a:874_3": "sāvakasādhāraṇa”nti laddhi, seyyathāpi etarahi andhakānaṃ; te sandhāya pucchā sakavādissa,",
  "atk-abh03a:874_4": "laddhiyaṃ ṭhatvā paṭiññā paravādissa. Tathāgatabalañca nāmetaṃ sāvakehi sādhāraṇampi",
  "atk-abh03a:874_5": "atthi asādhāraṇampi sādhāraṇāsādhāraṇampi. Tattha āsavānaṃ khaye ñāṇaṃ sādhāraṇaṃ.",
  "atk-abh03a:874_6": "Indriyaparopariyattiñāṇaṃ asādhāraṇaṃ. Sesaṃ sādhāraṇañca asādhāraṇañca. Ṭhānāṭṭhānādīni",
  "atk-abh03a:874_7": "hi sāvakā padesena jānanti, tathāgatā nippadesena. Iti tāni uddesato sādhāraṇāni,",
  "atk-abh03a:874_8": "na niddesato. Ayaṃ pana avisesena sabbampi sādhāraṇanti āha. Tamenaṃ tato vivecetuṃ",
  "atk-abh03a:874_9": "tathāgatabalaṃ sāvakabalanti puna anuyogo āraddho. Tattha paṭhamapañhe niddesato",
  "atk-abh03a:874_10": "sabbākāravisayataṃ sandhāya paṭikkhipati. Dutiyapañhe uddesato ṭhānāṭṭhānamattādijānanavasena",
  "atk-abh03a:874_11": "paṭijānāti. Taññevātiādipañhesu sabbākārena ninnānākaraṇatāya abhāvena paṭikkhipati.",
  "atk-abh03a:874_12": "Pubbayogo ca pubbacariyā ca atthato ekaṃ, tathā dhammakkhānañca dhammadesanā ca.",
  "atk-abh03a:875": "Indriyaparopariyattipañhe ekadesena sādhāraṇataṃ sandhāya sāvakavisaye paṭijānāti.",
  "atk-abh03a:876_0": "355. Idāni yasmā uddesato ṭhānāṭṭhānādīni sāvako jānāti, tasmā sāvakassa tathā jānanaṃ",
  "atk-abh03a:876_1": "pakāsetvā tena jānanamattasāmaññena tesaṃ sāvakasādhāraṇattaṃ patiṭṭhāpetuṃ sāvako",
  "atk-abh03a:876_2": "ṭhānāṭṭhānaṃ jānātītiādayo paravādipañhā honti. Tattha indriyaparopariyattiñāṇaṃ",
  "atk-abh03a:876_3": "channaṃ asādhāraṇañāṇānaṃ aññataranti na gahitaṃ. Āsavakkhayena vā āsavakkhayanti",
  "atk-abh03a:876_4": "yaṃ tathāgatassa āsavakkhayena saddhiṃ sāvakassa āsavakkhayaṃ paṭicca vattabbaṃ siyā",
  "atk-abh03a:876_5": "nānākaraṇaṃ, taṃ natthi. Vimuttiyā vā vimuttinti padepi eseva nayo. Sesamettha uttānatthameva.",
  "atk-abh03a:877_0": "356. Idāni yaṃ sakavādinā “āsavānaṃ khaye ñāṇaṃ sādhāraṇa”nti anuññātaṃ, tena saddhiṃ",
  "atk-abh03a:877_1": "saṃsanditvā sesānampi sādhāraṇabhāvaṃ pucchituṃ puna āsavānaṃ khayetiādayo paravādipañhāva",
  "atk-abh03a:877_2": "honti. Tesaṃ vissajjane sakavādinā āsavakkhaye visesābhāvena taṃ ñāṇaṃ sādhāraṇanti",
  "atk-abh03a:877_3": "anuññātaṃ. Itaresupi visesābhāvena sādhāraṇatā paṭikkhittā. Puna ṭhānāṭṭhānādīnaṃ",
  "atk-abh03a:877_4": "āsavakkhayeneva saddhiṃ saṃsanditvā asādhāraṇapucchā paravādisseva. Tattha āsavakkhayañāṇe",
  "atk-abh03a:877_5": "paṭikkhepo, sesesu ca paṭiññā sakavādissa. Tato indriyaparopariyattena saddhiṃ saṃsanditvā",
  "atk-abh03a:877_6": "asādhāraṇapucchā paravādissa. Sā saṅkhipitvā dassitā. Tathāpi indriyaparopariyatte",
  "atk-abh03a:877_7": "paṭiññā, sesesu ca paṭikkhepo sakavādissa. Tato ṭhānāṭṭhānādīhi saddhiṃ saṃsanditvā",
  "atk-abh03a:877_8": "indriyaparopariyattassa sādhāraṇapucchā paravādissa. Sāpi saṅkhipitvāva dassitā.",
  "atk-abh03a:877_9": "Tattha indriyaparopariyatte paṭikkhepo. Sesesu ca paṭiññā sakavādissāti.",
  "atk-abh03a:878": "Balakathāvaṇṇanā.",
  "atk-abh03a:879": "2. Ariyantikathāvaṇṇanā",
  "atk-abh03a:880_0": "357. Idāni ariyantikathā nāma hoti. Tattha yesaṃ “na kevalaṃ āsavakkhayañāṇameva",
  "atk-abh03a:880_1": "ariyaṃ, atha kho purimānipi nava balāni ariyāni”cceva laddhi, seyyathāpi etarahi",
  "atk-abh03a:880_2": "andhakānaṃ; te sandhāya ariyanti pucchā sakavādissa, paṭiññā itarassa. Puna yadi",
  "atk-abh03a:880_3": "taṃ ariyaṃ, maggādīsu tena aññatarena bhavitabbanti maggādivasena pucchā sakavādissa,",
  "atk-abh03a:880_4": "paṭikkhepo itarassa.",
  "atk-abh03a:881_0": "Puna suññatārammaṇādivasena pucchā sakavādissa. Tattha dve suññatā – sattasuññatā",
  "atk-abh03a:881_1": "ca saṅkhārasuññatā ca. Sattasuññatā nāma diṭṭhiyā parikappitena sattena suññā pañcakkhandhā.",
  "atk-abh03a:881_2": "Saṅkhārasuññatā nāma sabbasaṅkhārehi suññaṃ vivittaṃ nissaṭaṃ nibbānaṃ. Tattha paravādī",
  "atk-abh03a:881_3": "nibbānārammaṇataṃ sandhāya paṭikkhipati, saṅkhārārammaṇataṃ sandhāya paṭijānāti.",
  "atk-abh03a:881_4": "Manasi karotīti puṭṭhopi nibbānameva sandhāya paṭikkhipati, saṅkhāre sandhāya paṭijānāti.",
  "atk-abh03a:881_5": "Tato sakavādinā “ṭhānāṭṭhānādimanasikāro saṅkhārārammaṇo, suññatamanasikāro nibbānārammaṇo”ti",
  "atk-abh03a:881_6": "imaṃ nayaṃ gahetvā “dvinnaṃ phassānaṃ dvinnaṃ cittānaṃ samodhānaṃ hotī”ti puṭṭho",
  "atk-abh03a:881_7": "lesokāsaṃ alabhanto paṭikkhipati. Animittāpaṇihitesupi eseva nayo. Sattanimittābhāvato",
  "atk-abh03a:881_8": "hi khandhā animittā. Saṅkhāranimittābhāvato nibbānaṃ. Ekadhammasmimpi āropetvā ṭhapetabbasaṅkhātena",
  "atk-abh03a:881_9": "ca paṇidahitabbaṭṭhena paṇihitasaṅkhaṃ gatena sattapaṇidhinā appaṇihitā khandhā.",
  "atk-abh03a:881_10": "Taṇhāpaṇidhinā taṇhāya vā ārammaṇabhūtena sabbasaṅkhārapaṇidhinā appaṇihitaṃ nibbānaṃ.",
  "atk-abh03a:881_11": "Tasmā idhāpi paṭikkhepo ca paṭiññā ca purimanayeneva veditabbā.",
  "atk-abh03a:882_0": "358. Tato “yathā satipaṭṭhānādayo lokuttaradhammā ariyā ceva suññatādiārammaṇā ca,",
  "atk-abh03a:882_1": "kiṃ te evaṃ ṭhānāṭṭhānañāṇa”nti anulomapaṭilomapucchā honti. Tattha sabbāpi paṭiññā",
  "atk-abh03a:882_2": "sabbe ca paṭikkhepā paravādisseva. Imināvupāyena sesañāṇesupi pucchāvissajjanaṃ veditabbaṃ.",
  "atk-abh03a:882_3": "Pāḷiyaṃ pana sesāni saṅkhipitvā avasāne cutūpapātañāṇameva vibhattaṃ. Tato paraṃ",
  "atk-abh03a:882_4": "sakasamayepi “ariya”nti siddhena āsavānaṃ khayañāṇena saddhiṃ saṃsanditvā sesañāṇānaṃ",
  "atk-abh03a:882_5": "anulomato ca paṭilomato ca ariyabhāvapucchā honti. Tā sabbā paravādissa, paṭiññā",
  "atk-abh03a:882_6": "paṭikkhepo ca sakavādissa. Te uttānatthāyeva. Pāḷiyaṃ panettha paṭhamanavamāneva",
  "atk-abh03a:882_7": "dassetvā satta ñāṇāni saṅkhittānīti.",
  "atk-abh03a:883": "Ariyantikathāvaṇṇanā.",
  "atk-abh03a:884": "3. Vimuttikathāvaṇṇanā",
  "atk-abh03a:885_0": "363. Idāni vimuttikathā nāma hoti. Tattha yesaṃ “vītarāgacittānaṃ vimuttipayojanaṃ",
  "atk-abh03a:885_1": "nāma natthi. Yathā pana malīnaṃ vatthaṃ dhoviyamānaṃ malā vimuccati, evaṃ sarāgaṃ",
  "atk-abh03a:885_2": "cittaṃ rāgato vimuccatī”ti laddhi, seyyathāpi etarahi andhakānaṃ; te sandhāya sarāganti",
  "atk-abh03a:885_3": "pucchā sakavādissa, paṭiññā itarassa. Tato rāgasahagatantiādinā nayena puṭṭho maggakkhaṇe",
  "atk-abh03a:885_4": "cittaṃ vimuccati nāma. Tadā ca evarūpaṃ cittaṃ natthīti paṭikkhipati.",
  "atk-abh03a:886": "Saphassantiādinā nayena puṭṭhopi yathā phasso ca cittañca ubho rāgato vimuccanti, evaṃ rāgassa vimuttiṃ apassamāno paṭikkhipati. Sadosādīsupi imināvupāyena attho veditabbo.",
  "atk-abh03a:887": "Vimuttikathāvaṇṇanā.",
  "atk-abh03a:888": "4. Vimuccamānakathāvaṇṇanā",
  "atk-abh03a:889_0": "366. Idāni vimuccamānakathā nāma hoti. Tattha yesaṃ “jhānena vikkhambhanavimuttiyā",
  "atk-abh03a:889_1": "vimuttaṃ, maggakkhaṇe samucchedavimuttiyā vimuccamānaṃ nāma hotī”ti laddhi, te sandhāya",
  "atk-abh03a:889_2": "vimuttaṃ vimuccamānanti pucchā sakavādissa, paṭiññā itarasa.",
  "atk-abh03a:890_0": "Puna ekadesanti pucchā sakavādissa. Tattha ekadesanti bhāvanapuṃsakaṃ. Yathā vimuttaṃ,",
  "atk-abh03a:890_1": "ekadesena vā ekadese vā avimuttaṃ hoti kiṃ evaṃ ekadesaṃ vimuttaṃ, ekadesaṃ avimuttanti",
  "atk-abh03a:890_2": "pucchati. Kiṃ kāraṇā evaṃ pucchatīti? “Vimuttaṃ vimuccamāna”nti vippakatabhāvena",
  "atk-abh03a:890_3": "vuttattā. Yathā hi kariyamānā kaṭādayo vippakatattā ekadesena katā ekadesena akatā",
  "atk-abh03a:890_4": "honti, tathā idampi ekadesaṃ vimuttaṃ ekadesaṃ avimuttanti āpajjati. Tato paravādī",
  "atk-abh03a:890_5": "kaṭādīnaṃ viya cittassa ekadesābhāvā paṭhamapañhe paṭikkhipitvā dutiye vimuccamānassa",
  "atk-abh03a:890_6": "apariniṭṭhitavimuttitāya paṭijānāti. Lokiyajjhānakkhaṇaṃ vā sandhāya paṭikkhipati.",
  "atk-abh03a:890_7": "Na hi taṃ tadā samucchedavimuttiyā vimuccamānaṃ. Lokuttarajjhānakkhaṇaṃ sandhāya",
  "atk-abh03a:890_8": "paṭijānāti. Tañhi tadā samucchedavimuttiyā vimuttekadesena vimuccamānantissa laddhi.",
  "atk-abh03a:890_9": "Tato sakavādī “yadi te ekameva cittaṃ ekadesaṃ vimuttaṃ ekadesaṃ avimuttaṃ, evaṃ",
  "atk-abh03a:890_10": "sante yo ekeneva cittena sotāpanno hoti, sopi te ekadesaṃ sotāpanno, ekadesaṃ na",
  "atk-abh03a:890_11": "sotāpanno āpajjatī”ti codanatthaṃ ekadesaṃ sotāpannotiādimāha. Itaro taṃ vidhānaṃ",
  "atk-abh03a:890_12": "apassanto paṭikkhipati. Sesavāresupi eseva nayo.",
  "atk-abh03a:891": "Uppādakkhaṇapañhe yadi ekameva cittaṃ vimuttañca vimuccamānañca, ekasmiṃ khaṇe vimuttaṃ ekasmiṃ vimuccamānaṃ āpajjati. Kiṃ te evarūpaṃ cittanti attho.",
  "atk-abh03a:892_0": "367. Suttasādhane paṭhamasuttaṃ paravādissa. Tatrāssāyamadhippāyo – vimuccatīti vippakataniddeso.",
  "atk-abh03a:892_1": "Tasmā yaṃ tassa yogino evaṃ jānato evaṃ passato etehi āsavehi cittaṃ vimuccati, taṃ",
  "atk-abh03a:892_2": "vimuccamānaṃ nāma hotīti. Dutiyasuttaṃ sakavādissa. Tatrāssāyamadhippāyo – yadi te",
  "atk-abh03a:892_3": "vimuccatīti vacanato vimuttaṃ vimuccamānaṃ, idha vimuccatīti vacanābhāvato vimuttameva",
  "atk-abh03a:892_4": "siyā, na vimuccamānanti.",
  "atk-abh03a:893_0": "Idāni “yathā te vippakatavimuttitāya vimuccamānaṃ, kiṃ evaṃ vippakatarāgāditāya rajjamānādīnipi",
  "atk-abh03a:893_1": "atthī”ti codanatthaṃ puna atthi cittantiādi āraddhaṃ. Paravādināpi tathārūpaṃ cittaṃ",
  "atk-abh03a:893_2": "apassantena sabbaṃ paṭikkhittaṃ. Atha naṃ sakavādī “dveyeva koṭiyo, tatiyā natthī”ti",
  "atk-abh03a:893_3": "anubodhento nanu rattañceva arattañcātiādimāha. Tassattho – nanu bhadramukha, rāgasampayuttaṃ",
  "atk-abh03a:893_4": "cittaṃ rattaṃ vippayuttaṃ arattanti dveva koṭiyo, rajjamānaṃ nāma tatiyā koṭi natthīti?",
  "atk-abh03a:893_5": "Duṭṭhādīsupi eseva nayo. Atha naṃ āmantāti paṭijānitvā ṭhitaṃ. Vimuttipakkhepi dveyeva",
  "atk-abh03a:893_6": "koṭiyo dassetuṃ hañci rattañcevātiādimāha. Tassattho – yadi etā dve koṭiyo sampaṭicchasi,",
  "atk-abh03a:893_7": "avimuttañceva vimuttañcā ti imāpi sampaṭiccha. Kilesasampayuttañhi cittaṃ avimuttaṃ,",
  "atk-abh03a:893_8": "vippayuttaṃ vimuttaṃ. Vimuccamānaṃ nāmāti paramatthato tatiyā koṭi natthīti.",
  "atk-abh03a:894": "Vimuccamānakathāvaṇṇanā.",
  "atk-abh03a:895": "5. Aṭṭhamakakathāvaṇṇanā",
  "atk-abh03a:896_0": "368. Idāni aṭṭhamakakathā nāma hoti. Tattha yesaṃ anulomagotrabhumaggakkhaṇe kilesānaṃ",
  "atk-abh03a:896_1": "samudācārābhāvato aṭṭhamakassa sotāpattimaggaṭṭhapuggalassa dve pariyuṭṭhānā pahīnāti",
  "atk-abh03a:896_2": "laddhi, seyyathāpi etarahi andhakānañceva sammitiyānañca; tesaṃ aññataraṃ sandhāya",
  "atk-abh03a:896_3": "pucchā sakavādissa, maggakkhaṇato paṭṭhāya diṭṭhiyā anuppattiṃ sandhāya paṭiññā itarassa.",
  "atk-abh03a:896_4": "Tato yasmā diṭṭhi nāmesā sotāpannasseva pahīnā, na maggaṭṭhassa, tasmā aṭṭhamako",
  "atk-abh03a:896_5": "puggalo sotāpannoti anuyogo sakavādissa. Vicikicchāpañhepi eseva nayo. Anusayapañhe",
  "atk-abh03a:896_6": "pariyuṭṭhānato añño anusayoti tesaṃ laddhi, tasmā “na heva”nti paṭikkhittaṃ.",
  "atk-abh03a:897": "Sīlabbataparāmāsapañhepi sīlabbataparāmāsapariyuṭṭhānanti vohāraṃ na passati, tasmā paṭikkhipati. Pariyuṭṭhānamevassa pahīnanti laddhi.",
  "atk-abh03a:898_0": "369. Maggo bhāvitoti pañhe tasmiṃ khaṇe bhāveti, na bhāvito. Tasmā paṭikkhipati.",
  "atk-abh03a:898_1": "Amaggenātiādianuyoge paṭhamamaggeneva pahīnabhāvaṃ sandhāya paṭikkhipati. Yadi hi",
  "atk-abh03a:898_2": "amaggena pahīyetha, gotrabhupuggalādīnampi pahīyethāti āpajjanato. Uppajjissatīti",
  "atk-abh03a:898_3": "pucchā paravādissa, vissajjanaṃ sakavādissa. Sesaṃ sabbattha uttānatthamevāti.",
  "atk-abh03a:899": "Aṭṭhamakakathāvaṇṇanā.",
  "atk-abh03a:900": "6. Aṭṭhamakassa indriyakathāvaṇṇanā",
  "atk-abh03a:901_0": "371. Idāni aṭṭhamakassa indriyakathā nāma hoti. Tattha yesaṃ “aṭṭhamako maggakkhaṇe",
  "atk-abh03a:901_1": "indriyāni paṭilabhati nāma, no cassa paṭiladdhāni hontī”ti laddhi, seyyathāpi etarahi",
  "atk-abh03a:901_2": "andhakānaṃ; te sandhāya natthi saddhindriyanti pucchā sakavādissa, paṭiññā itarassa.",
  "atk-abh03a:901_3": "Natthi saddhāti puṭṭho pana saddhindriyato saddhāya nānattaṃ sallakkhetvā paṭikkhipati.",
  "atk-abh03a:901_4": "Sesesupi eseva nayo. Yathā pana yassa atthi mano, tassa manindriyampi atthi; evaṃ",
  "atk-abh03a:901_5": "yassa saddhādayo atthi, tassa atthi saddhindriyādīnipīti dīpanatthaṃ atthi mano atthi",
  "atk-abh03a:901_6": "manindriyantiādi āraddhaṃ. Taṃ sabbaṃ uttānatthameva saddhiṃ suttasādhanenāti.",
  "atk-abh03a:902": "Aṭṭhamakassa indriyakathāvaṇṇanā.",
  "atk-abh03a:903": "7. Dibbacakkhukathāvaṇṇanā",
  "atk-abh03a:904_0": "373. Idāni dibbacakkhukathā nāma hoti. Tattha yesaṃ catutthajjhānadhammūpatthaddhaṃ",
  "atk-abh03a:904_1": "maṃsacakkhumeva dibbacakkhu nāma hotīti laddhi, seyyathāpi etarahi andhakānañceva",
  "atk-abh03a:904_2": "sammitiyānañca; te sandhāya maṃsacakkhunti pucchā sakavādissa, paṭiññā itarassa.",
  "atk-abh03a:905": "Puna “maṃsacakkhu dibbacakkhu, dibbacakkhu maṃsacakkhū”ti puṭṭho taṃ mattameva taṃ na hotīti paṭikkhipati. Yādisantiādipucchāsupi ubhinnaṃ ekasabhāvābhāveneva paṭikkhipati.",
  "atk-abh03a:906_0": "Visayotiādīsu ubhinnampi rūpāyatanameva visayo. Maṃsacakkhu pana āpāthagatameva passati.",
  "atk-abh03a:906_1": "Itaraṃ anāpāthagataṃ tiropabbatādigatampi. Dibbacakkhussa ca atisukhumampi rūpaṃ",
  "atk-abh03a:906_2": "gocaro, na tādisaṃ itarassāti evametesaṃ ānubhāvagocarā asadisā.",
  "atk-abh03a:907_0": "Upādiṇṇaṃ hutvā anupādiṇṇaṃ hotīti puṭṭho yasmā maṃsacakkhu upādiṇṇaṃ, dibbacakkhu",
  "atk-abh03a:907_1": "anupādiṇṇaṃ, na ca maṃsacakkhumeva dibbacakkhūti icchati, tasmā paṭikkhipati. Dutiyaṃ",
  "atk-abh03a:907_2": "puṭṭho yasmā “maṃsacakkhussa uppādo, maggo dibbassa cakkhuno”ti vacanaṃ nissāya maṃsacakkhupaccayā",
  "atk-abh03a:907_3": "dibbacakkhu uppajjati, tañca rūpāvacarikānaṃ catunnaṃ mahābhūtānaṃ pasādoti icchati,",
  "atk-abh03a:907_4": "tasmā paṭijānāti. Kāmāvacaraṃ hutvāti puṭṭhopi yasmā na maṃsacakkhumeva dibbacakkhūti",
  "atk-abh03a:907_5": "icchati, tasmā paṭikkhipati. Dutiyaṃ puṭṭho rūpāvacarajjhānapaccayena uppannattā",
  "atk-abh03a:907_6": "rūpāvacaraṃ nāma jātanti paṭijānāti.",
  "atk-abh03a:908_0": "Rūpāvacaraṃ hutvā arūpāvacaranti puṭṭhopi tato paraṃ bhāvanāya arūpāvacarakkhaṇe",
  "atk-abh03a:908_1": "rūpāvacaracittassa abhāvā paṭikkhipati. Dutiyaṃ puṭṭho arūpāvacarikānaṃ catunnaṃ",
  "atk-abh03a:908_2": "mahābhūtānaṃ pasādo hutvā uppajjatīti laddhiyā paṭijānāti. Apariyāpannabhāvaṃ panassa",
  "atk-abh03a:908_3": "na icchati, tasmā paṭikkhipatiyeva.",
  "atk-abh03a:909_0": "374. Dibbacakkhuṃ dhammupatthaddhanti kāmāvacaradhammena upatthambhitaṃ hutvā. Puna",
  "atk-abh03a:909_1": "dhammupatthaddhanti lokuttaradhammena upatthaddhaṃ. Dveva cakkhūnīti puṭṭho kiñcāpi",
  "atk-abh03a:909_2": "dibbacakkhuno dhammupatthaddhassa paññācakkhubhāvaṃ na icchati, paññācakkhussa pana",
  "atk-abh03a:909_3": "atthitāya paṭikkhipati. Puna puṭṭho maṃsacakkhu dhammupatthaddhaṃ dibbacakkhu hotīti",
  "atk-abh03a:909_4": "laddhivasena paṭijānāti. Sesamettha uttānatthamevāti.",
  "atk-abh03a:910": "Dibbacakkhukathāvaṇṇanā.",
  "atk-abh03a:911": "8. Dibbasotakathāvaṇṇanā",
  "atk-abh03a:912_0": "375. Idāni dibbasotakathā nāma hoti. Tattha ekaṃyeva sotanti puṭṭho dvinnaṃ atthitāya",
  "atk-abh03a:912_1": "paṭikkhipati. Puna puṭṭho yasmā tadeva dhammupatthaddhaṃ dibbasotaṃ nāma hoti, tasmā",
  "atk-abh03a:912_2": "paṭijānāti. Sesaṃ heṭṭhā vuttanayamevāti.",
  "atk-abh03a:913": "Dibbasotakathāvaṇṇanā.",
  "atk-abh03a:914": "9. Yathākammūpagatañāṇakathāvaṇṇanā",
  "atk-abh03a:915_0": "377. Idāni yathākammūpagatañāṇakathā nāma hoti. Tattha yesaṃ “iti dibbena cakkhunā",
  "atk-abh03a:915_1": "visuddhena…pe… yathākammūpage satte pajānātī”ti suttaṃ ayoniso gahetvā yathākammūpagatañāṇameva",
  "atk-abh03a:915_2": "dibbacakkhunti laddhi, te sandhāya pucchā sakavādissa, paṭiññā itarassa. Puna yathākammūpagatañca",
  "atk-abh03a:915_3": "manasi karotīti puṭṭho ekacittassa ārammaṇadvayābhāvā paṭikkhipati. Dutiyaṃ puṭṭho",
  "atk-abh03a:915_4": "nānācittavasena paṭijānāti. Puna lesokāsaṃ adatvā dvinnaṃ phassānanti puṭṭho paṭikkhipati.",
  "atk-abh03a:915_5": "Iti yathā iminā yathākammūpagatapadena, evameva ime vata bhonto, sattātiādipadehipi",
  "atk-abh03a:915_6": "saddhiṃ yojanāsu attho veditabbo.",
  "atk-abh03a:916_0": "378. Āyasmā sāriputto yathākammūpagataṃ ñāṇaṃ jānātīti idaṃ sakavādī yasmā thero",
  "atk-abh03a:916_1": "appicchatāya abhiññāñāṇāni na vaḷañjetīti ekacce na jānanti, tāni panassa neva atthīti",
  "atk-abh03a:916_2": "maññanti, tasmā taṃ “dibbacakkhuno alābhī thero”ti maññamānaṃ pucchati. Teneva kāraṇena",
  "atk-abh03a:916_3": "“atthāyasmato sāriputtassa dibbacakkhū”ti parato puṭṭho paṭikkhipati. Dutiyaṃ puṭṭho",
  "atk-abh03a:916_4": "yaṃkiñci sāvakena pattabbaṃ, sabbaṃ taṃ therena anuppattanti paṭijānāti. Idānissa",
  "atk-abh03a:916_5": "vikkhepaṃ karonto sakavādī nanu āyasmā sāriputtotiādimāha. Imañhi gāthaṃ thero vaḷañjanapaṇidhiyā",
  "atk-abh03a:916_6": "eva abhāvena āha, na abhiññāñāṇassa abhāvena. Paravādī pana abhāvenevāti atthaṃ sallakkheti.",
  "atk-abh03a:916_7": "Tasmā tassa laddhiyā therassa yathākammūpagatañāṇameva atthi, no dibbacakkhu. Tena",
  "atk-abh03a:916_8": "vuttaṃ “tena hi na vattabbaṃ yathākammūpagatañāṇaṃ dibbacakkhū”ti.",
  "atk-abh03a:917": "Yathākammūpagatañāṇakathāvaṇṇanā.",
  "atk-abh03a:918": "10. Saṃvarakathāvaṇṇanā",
  "atk-abh03a:919_0": "379. Idāni saṃvarakathā nāma hoti. Tattha yesaṃ tāvatiṃse deve upādāya tatuttari",
  "atk-abh03a:919_1": "devesu yasmā te pañca verāni na samācaranti, tasmā saṃvaro atthīti laddhi, te sandhāya",
  "atk-abh03a:919_2": "pucchā sakavādissa, verasamudācāraṃ apassato paṭiññā itarassa. Tato yasmā saṃvaro",
  "atk-abh03a:919_3": "nāma saṃvaritabbe asaṃvare sati hoti, tasmā asaṃvarapucchā sakavādissa, devesu pāṇātipātādīnaṃ",
  "atk-abh03a:919_4": "abhāvena paṭikkhepo itarassa.",
  "atk-abh03a:920": "Atthi manussesūtiādi saṃvare sati asaṃvarassa asaṃvare ca sati saṃvarassa pavattidassanatthaṃ vuttaṃ.",
  "atk-abh03a:921": "380. Pāṇātipātā veramaṇīti ādipañhesu pāṇātipātādīnaṃ asamācaraṇavasena paṭiññā, pāṇātipātādīnaṃ natthitāya paṭikkhepo veditabbo. Paṭilomapañhā uttānatthāyeva.",
  "atk-abh03a:922_0": "Avasāne natthi devesu saṃvarotipañhe pāṇātipātādīni katvā puna tato saṃvarābhāvaṃ",
  "atk-abh03a:922_1": "sandhāya paṭiññā sakavādissa. Tato chalavasena yadi saṃvaro natthi, sabbe devā pāṇātipātinotiādipucchā",
  "atk-abh03a:922_2": "paravādissa. Devānaṃ verasamudācārassa abhāvena paṭikkhepo sakavādissa. Nahevanti",
  "atk-abh03a:922_3": "vacanamattaṃ gahetvā laddhipatiṭṭhāpanaṃ paravādissa. Evaṃ patiṭṭhitā pana laddhi",
  "atk-abh03a:922_4": "appatiṭṭhitāva hotīti.",
  "atk-abh03a:923": "Saṃvarakathāvaṇṇanā.",
  "atk-abh03a:924": "11. Asaññakathāvaṇṇanā",
  "atk-abh03a:925_0": "381. Idāni asaññakathā nāma hoti. Tattha yesaṃ “saṅkhārapaccayā viññāṇa”nti vacanato",
  "atk-abh03a:925_1": "vinā viññāṇena paṭisandhi nāma natthi. “Saññuppādā ca pana te devā tamhā kāyā cavantī”ti",
  "atk-abh03a:925_2": "vacanato asaññasattānampi cutipaṭisandhikkhaṇe saññā atthīti laddhi, seyyathāpi etarahi",
  "atk-abh03a:925_3": "andhakānaṃ; te sandhāya pucchā sakavādissa, paṭiññā itarassa. Tato naṃ sakavādī “kiṃ",
  "atk-abh03a:925_4": "te taṃ ṭhānaṃ saññābhavo”tiādīhi codetuṃ saññābhavo saññāgatītiādimāha. Taṃ sabbaṃ",
  "atk-abh03a:925_5": "tato parañca pāḷinayeneva veditabbanti.",
  "atk-abh03a:926": "Asaññakathāvaṇṇanā.",
  "atk-abh03a:927": "12. Nevasaññānāsaññāyatanakathāvaṇṇanā",
  "atk-abh03a:928_0": "384. Idāni nevasaññānāsaññāyatanakathā nāma hoti. Tattha yesaṃ “nevasaññānāsaññāyatana”nti",
  "atk-abh03a:928_1": "vacanato na vattabbaṃ “tasmiṃ bhave saññā atthī”ti laddhi, seyyathāpi etarahi andhakānaṃ;",
  "atk-abh03a:928_2": "te sandhāya pucchā sakavādissa, paṭiññā itarassa. Sesamettha sabbaṃ pāḷinayeneva veditabbanti.",
  "atk-abh03a:929": "Nevasaññānāsaññāyatanakathāvaṇṇanā.",
  "atk-abh03a:930": "Tatiyo vaggo.",
  "atk-abh03a:931": "4. Catutthavaggo",
  "atk-abh03a:932": "1. Gihissa arahātikathāvaṇṇanā",
  "atk-abh03a:933_0": "387. Idāni gihissa arahāti kathā nāma hoti. Tattha yesaṃ yasakulaputtādīnaṃ gihibyañjane",
  "atk-abh03a:933_1": "ṭhitānaṃ arahattappattiṃ disvā “gihi assa arahā”ti laddhi, seyyathāpi etarahi uttarāpathakānaṃ;",
  "atk-abh03a:933_2": "te sandhāya pucchā sakavādissa. Tattha gihissāti yo gihisaṃyojanasampayuttatāya gihi,",
  "atk-abh03a:933_3": "so arahaṃ assāti attho. Paravādī pana adhippāyaṃ asallakkhetvā gihibyañjanamattameva",
  "atk-abh03a:933_4": "passanto paṭijānāti. Idānissa “gihi nāma gihisaṃyojanena hoti, na byañjanamattena. Yathāha bhagavā –",
  "atk-abh03a:934": "‘Alaṅkato cepi samaṃ careyya,",
  "atk-abh03a:935": "Santo danto niyato brahmacārī;",
  "atk-abh03a:936": "Sabbesu bhūtesu nidhāya daṇḍaṃ,",
  "atk-abh03a:937": "So brāhmaṇo so samaṇo sa bhikkhū”’ti. ;",
  "atk-abh03a:938": "Imaṃ nayaṃ dassetuṃ atthi arahatotiādi āraddhaṃ. Taṃ sabbaṃ uttānatthamevāti.",
  "atk-abh03a:939": "Gihissa arahātikathāvaṇṇanā.",
  "atk-abh03a:940": "2. Upapattikathāvaṇṇanā",
  "atk-abh03a:941_0": "388. Idāni upapattikathā nāma hoti. Tattha yesaṃ “opapātiko hoti tatthaparinibbāyī”tivacanāni",
  "atk-abh03a:941_1": "ayoniso gahetvā suddhāvāsesu upapattiyā arahāti laddhi, “yesaṃ vā upahaccaparinibbāyī”ti",
  "atk-abh03a:941_2": "padaṃ parivattitvā “upapajjaparinibbāyī”ti pariyāpuṇantānaṃ saha upapattiyā arahā",
  "atk-abh03a:941_3": "hotīti laddhi, seyyathāpi etarahi uttarāpathakānaṃ; te sandhāya pucchā sakavādissa,",
  "atk-abh03a:941_4": "paṭiññā itarassa. Tattha yasmā upapatticittaṃ nāma lokiyaṃ, tena sotāpannādayopi",
  "atk-abh03a:941_5": "na honti, pageva arahā. Tasmāssa imaṃ nayaṃ dassetuṃ saha upapattiyā sotāpannotiādi āraddhaṃ.",
  "atk-abh03a:942": "389. Sāriputtotiādi imesu mahātheresu ko ekopi saha upapattiyā arahā nāmāti codanatthaṃ vuttaṃ.",
  "atk-abh03a:943": "390. Upapattesiyenāti paṭisandhicittena. Tañhi upapattiṃ esati gavesati, tasmā upapattesiyanti vuccati. Sesamettha uttānatthamevāti.",
  "atk-abh03a:944": "Upapattikathāvaṇṇanā.",
  "atk-abh03a:945": "3. Anāsavakathāvaṇṇanā",
  "atk-abh03a:946_0": "391. Idāni anāsavakathā nāma hoti. Tattha ye dhammā anāsavassa arahato, sabbe te",
  "atk-abh03a:946_1": "anāsavāti yesaṃ laddhi, seyyathāpi etarahi uttarāpathakānaṃ; te sandhāya arahatoti",
  "atk-abh03a:946_2": "pucchā sakavādissa, paṭiññā itarassa. Atha naṃ anāsavā nāma maggādayo, kiṃ tassa",
  "atk-abh03a:946_3": "teyeva uppajjantīti codanatthaṃ maggo phalantiādi āraddhaṃ. Cakkhu anāsavanti puṭṭho",
  "atk-abh03a:946_4": "tassa sāsavattā paṭikkhipati. Dutiyaṃ puṭṭho anāsavassetanti paṭijānāti.",
  "atk-abh03a:947_0": "392. Cīvarapañhe ekova dhammo anāsavo sāsavo ca hotīti lakkhaṇavirodhabhayā paṭikkhipati.",
  "atk-abh03a:947_1": "Dutiyaṃ puṭṭho anāsavassa hutvā sāsavassa hotīti paṭijānāti. Taññeva anāsavanti pañhādvayepi",
  "atk-abh03a:947_2": "eseva nayo. Sakavādī pana taññevāti anuññātattā “maggo anāsavo hutvā”tiādīhi codeti.",
  "atk-abh03a:947_3": "Iminā upāyena sabbattha attho veditabboti.",
  "atk-abh03a:948": "Anāsavakathāvaṇṇanā.",
  "atk-abh03a:949": "4. Samannāgatakathāvaṇṇanā",
  "atk-abh03a:950_0": "393. Idāni samannāgatakathā nāma hoti. Tattha dve samannāgamā paccuppannakkhaṇe samaṅgībhāvasamannāgamo",
  "atk-abh03a:950_1": "ca rūpāvacarādīsu aññatarabhūmippattito paṭilābhasamannāgamo ca. So yāva adhigatavisesā",
  "atk-abh03a:950_2": "na parihāyati, tāvadeva labbhati. Yesaṃ pana ṭhapetvā ime dve samannāgame añño upapattidhammavasena",
  "atk-abh03a:950_3": "eko samannāgamo nāma hotīti laddhi, seyyathāpi etarahi uttarāpathakānaṃ, tesaṃ pattidhammo",
  "atk-abh03a:950_4": "nāma koci natthīti anubodhanatthaṃ arahā catūhi phalehi samannāgatoti pucchā sakavādissa,",
  "atk-abh03a:950_5": "pattiṃ sandhāya paṭiññā itarassa. Athassa “yadi te arahā catūhi khandhehi viya catūhi",
  "atk-abh03a:950_6": "phalehi samannāgato, evaṃ sante ye catūsu phalesu cattāro phassādayo, tehi te arahato",
  "atk-abh03a:950_7": "samannāgatatā pāpuṇātī”ti codanatthaṃ arahā catūhi phassehītiādi āraddhaṃ. Taṃ sabbaṃ",
  "atk-abh03a:950_8": "paravādinā ekakkhaṇe catunnaṃ phassādīnaṃ abhāvā paṭikkhittaṃ. Anāgāmipañhādīsupi eseva nayo.",
  "atk-abh03a:951_0": "395. Sotāpattiphalaṃ vītivattoti na paṭhamajjhānaṃ viya dutiyajjhānalābhī; puna anuppattiyā",
  "atk-abh03a:951_1": "pana vītivattoti pucchati. Sotāpattimaggantiādi yaṃ vītivatto, tenassa puna asamannāgamaṃ dassetuṃ āraddhaṃ.",
  "atk-abh03a:952_0": "396. Tehi ca aparihīnoti pañhe yasmā yathā paccanīkasamudācārena lokiyajjhānadhammā",
  "atk-abh03a:952_1": "parihāyanti, na evaṃ lokuttarā. Maggena hi ye kilesā pahīyanti, phalena ca paṭippassambhanti,",
  "atk-abh03a:952_2": "te tathā pahīnāva tathā paṭippassaddhāyeva ca honti, tasmā sakavādinā āmantāti paṭiññātaṃ.",
  "atk-abh03a:952_3": "Svāyamattho parato “arahatā cattāro maggā paṭiladdhā”tiādīsu pakāsitoyeva. Sesaṃ uttānatthamevāti.",
  "atk-abh03a:953": "Samannāgatakathāvaṇṇanā.",
  "atk-abh03a:954": "5. Upekkhāsamannāgatakathāvaṇṇanā",
  "atk-abh03a:955_0": "397. Arahā chahi upekkhāhīti kathāyapi imināva nayena attho veditabbo. Arahā hi chasu",
  "atk-abh03a:955_1": "dvāresu upekkhānaṃ uppattibhabbatāya tāhi samannāgatoti vuccati, na ekakkhaṇe sabbāsaṃ uppattibhāvenāti.",
  "atk-abh03a:956": "Upekkhāsamannāgatakathāvaṇṇanā.",
  "atk-abh03a:957": "6. Bodhiyābuddhotikathāvaṇṇanā",
  "atk-abh03a:958_0": "398. Idāni bodhiyā buddhotikathā nāma hoti. Tattha bodhīti catumaggañāṇassāpi sabbaññutaññāṇassāpi",
  "atk-abh03a:958_1": "adhivacanaṃ. Tasmā yesaṃ yathā odātena vaṇṇena odāto, sāmena vaṇṇena sāmo, evaṃ bodhiyā",
  "atk-abh03a:958_2": "buddhoti laddhi, seyyathāpi etarahi uttarāpathakānaṃyeva; te sandhāya pucchā ca anuyogo",
  "atk-abh03a:958_3": "ca sakavādissa, paṭiññā ca paṭikkhepo ca itarassa.",
  "atk-abh03a:959_0": "Atītāyāti pañhe tasmiṃ khaṇe abhāvato paṭikkhipati. Dutiyaṃ puṭṭho paṭilābhaṃ sandhāya",
  "atk-abh03a:959_1": "paṭijānāti. Puna kiccavasena puṭṭho kiccābhāvato paṭikkhipati. Dutiyaṃ puṭṭho yaṃ",
  "atk-abh03a:959_2": "tena tāya karaṇīyaṃ kataṃ, tattha sammohābhāvaṃ paṭijānāti. Lesokāsaṃ pana adatvā",
  "atk-abh03a:959_3": "dukkhaṃ parijānātītiādinā nayena puṭṭho tassa kiccassa abhāvā paṭikkhipati.",
  "atk-abh03a:960_0": "Anāgatapañhe tasmiṃ khaṇe maggañāṇassa abhāvā paṭikkhipati. Dutiyaṃ puṭṭho “agamā",
  "atk-abh03a:960_1": "rājagahaṃ buddho”ti anāgatāya bodhiyā buddhabhāvaṃ maññamāno paṭijānāti. Bodhikaraṇīyaṃ",
  "atk-abh03a:960_2": "karotīti puṭṭho tasmiṃ khaṇe kiccābhāvena paṭikkhipati. Dutiyaṃ puṭṭho yadi na kareyya,",
  "atk-abh03a:960_3": "buddhoti na vucceyya. Yasmā avassaṃ karissati, tasmā karotiyeva nāmāti paṭijānāti.",
  "atk-abh03a:960_4": "Puna lesokāsaṃ adatvā puṭṭho paṭikkhipati. Paccuppannapañho saddhiṃ saṃsandanāya uttānatthova.",
  "atk-abh03a:961_0": "399. Tisso bodhiyo ekato katvā puṭṭho sabbaññutaññāṇaṃ sandhāya tīhipi buddhoti vattabbabhāvato",
  "atk-abh03a:961_1": "paṭijānāti. Puna tīhiti puṭṭho sabbāsaṃ ekakkhaṇe abhāvā paṭikkhipati. Dutiyaṃ puṭṭho",
  "atk-abh03a:961_2": "atītānāgatapaccuppannassa sabbaññutaññāṇassa vasena paṭijānāti. Puna lesokāsaṃ adatvā",
  "atk-abh03a:961_3": "satataṃ samitanti puṭṭho paṭikkhipati.",
  "atk-abh03a:962_0": "Na battabbaṃ bodhiyāti pucchā paravādissa, bodhiyā abhāvakkhaṇe abuddhabhāvāpattito",
  "atk-abh03a:962_1": "paṭiññā sakavādissa. Nanu bodhipaṭilābhāti pañhe pana yasmiṃ santāne bodhisaṅkhātaṃ",
  "atk-abh03a:962_2": "maggañāṇaṃ uppannaṃ, tattha buddhoti sammutisabbhāvato paṭiññā tasseva. Tassa adhippāyaṃ",
  "atk-abh03a:962_3": "ajānitvā hañcīti laddhiṭṭhapanā paravādissa. Idānissa asallakkhaṇaṃ pākaṭaṃ kātuṃ",
  "atk-abh03a:962_4": "bodhipaṭilābhā buddhoti bodhiyā buddhoti pucchā sakavādissa. Tassattho – “kiṃ te",
  "atk-abh03a:962_5": "yasmā bodhipaṭilābhā buddho, tasmā bodhiyā buddho”ti. Itaro “bodhipaṭilābho nāma",
  "atk-abh03a:962_6": "bodhiyā uppajjitvā niruddhāyapi santāne uppannabhāvoyeva. Bodhi nāma maggakkhaṇe",
  "atk-abh03a:962_7": "ñāṇa”nti imaṃ vibhāgaṃ asallakkhentova puna paṭijānāti. Tato sakavādinā bodhipaṭilābhā",
  "atk-abh03a:962_8": "bodhīti puṭṭho vacanokāsaṃ alabhanto paṭikkhipatīti.",
  "atk-abh03a:963": "Bodhiyābuddhotikathāvaṇṇanā.",
  "atk-abh03a:964": "Iti imā tissopi kathā uttarāpathakānaṃyeva.",
  "atk-abh03a:965": "7. Lakkhaṇakathāvaṇṇanā",
  "atk-abh03a:966_0": "400. Idāni lakkhaṇakathā nāma hoti. Tattha “yehi samannāgatassa mahāpurisassa dveva",
  "atk-abh03a:966_1": "gatiyo bhavantī”ti imaṃ suttaṃ ayoniso gahetvā lakkhaṇasamannāgato bodhisattova hotīti",
  "atk-abh03a:966_2": "yesaṃ laddhi, seyyathāpi etarahi uttarāpathakānaṃ; te sandhāya pucchā sakavādissa, paṭiññā itarassa.",
  "atk-abh03a:967": "Cakkavattisattoti pañhesu yasmā cakkavattī sattopi ca bodhisattopi, tasmā abodhisattaṃ sandhāya paṭikkhipati. Bodhisattaṃ sandhāya paṭijānāti.",
  "atk-abh03a:968": "402. Dvattiṃsimānītisuttaṃ bodhisattameva sandhāya vuttaṃ. So hi pacchime bhave buddho hoti, itaresu cakkavattī, tasmā ābhatampi anābhatasadisamevāti.",
  "atk-abh03a:969": "Lakkhaṇakathāvaṇṇanā.",
  "atk-abh03a:970": "8. Niyāmokkantikathāvaṇṇanā",
  "atk-abh03a:971_0": "403. Idāni niyāmokkantikathā nāma hoti. Tattha yesaṃ ghaṭikārasutte jotipālassa pabbajjaṃ",
  "atk-abh03a:971_1": "sandhāya “bodhisatto kassapabhagavato pāvacane okkantaniyāmo caritabrahmacariyo”ti",
  "atk-abh03a:971_2": "laddhi, seyyathāpi etarahi andhakānaṃ; te sandhāya bodhisattoti pucchā sakavādissa,",
  "atk-abh03a:971_3": "laddhiyaṃ ṭhatvā paṭiññā itarassa. Tato yasmā niyāmoti vā brahmacariyanti vā ariyamaggassa",
  "atk-abh03a:971_4": "nāmaṃ, bodhisattānañca ṭhapetvā pāramīpūraṇaṃ aññā niyāmokkanti nāma natthi. Yadi",
  "atk-abh03a:971_5": "bhaveyya, bodhisatto sotāpanno sāvako bhaveyya. Na cetamevaṃ. Kevalañhi naṃ buddhā",
  "atk-abh03a:971_6": "attano ñāṇabale ṭhatvā – “ayaṃ buddho bhavissatī”ti byākaronti, tasmā puna bodhisattoti",
  "atk-abh03a:971_7": "anuyogo sakavādissa. Pacchimabhavaṃ sandhāya paṭikkhepo itarassa. Dutiyapañhe jotipālakālaṃ",
  "atk-abh03a:971_8": "sandhāya paṭiññā tasseva. Sāvako hutvātiādīsupi eseva nayo. Anussaviyoti anussavena",
  "atk-abh03a:971_9": "paṭividdhadhammo. Pacchimabhavaṃ sandhāya paṭikkhipitvā jotipālakāle anussavaṃ sandhāya paṭijānāti.",
  "atk-abh03a:972": "404. Aññaṃ satthārantiāḷārañca rāmaputtañca sandhāya vuttaṃ. Āyasmā ānandotiādi “okkantaniyāmāva sāvakā honti, na itare okkantaniyāmā evarūpā hontī”ti dassetuṃ vuttaṃ.",
  "atk-abh03a:973_0": "Sāvako jātiṃ vītivattoti yāya jātiyā sāvako, taṃ vītivatto aññasmiṃ bhave asāvako",
  "atk-abh03a:973_1": "hotīti pucchati. Itaro sotāpannādīnaṃ sotāpannādisāvakabhāvato paṭikkhipati. Sesamettha uttānatthamevāti.",
  "atk-abh03a:974": "Niyāmokkantikathāvaṇṇanā.",
  "atk-abh03a:975": "9. Aparāpi samannāgatakathāvaṇṇanā",
  "atk-abh03a:976_0": "406. Idāni aparāpi samannāgatakathā nāma hoti. Tattha yesaṃ “catutthamaggaṭṭho puggalo",
  "atk-abh03a:976_1": "pattidhammavasena tīhi phalehi samannāgato”ti laddhi, seyyathāpi etarahi andhakānaṃ;",
  "atk-abh03a:976_2": "te sandhāya pucchā sakavādissa, paṭiññā itarassa. Sesamettha heṭṭhā catūhi phalehi",
  "atk-abh03a:976_3": "samannāgatakathāyaṃ vuttanayeneva veditabbanti.",
  "atk-abh03a:977": "Aparāpi samannāgatakathāvaṇṇanā.",
  "atk-abh03a:978": "10. Sabbasaṃyojanappahānakathāvaṇṇanā",
  "atk-abh03a:979_0": "413. Idāni saṃyojanappahānakathā nāma hoti. Tattha yesaṃ “nippariyāyeneva sabbasaṃyojanappahānaṃ",
  "atk-abh03a:979_1": "arahatta”nti laddhi, seyyathāpi etarahi andhakānaṃ; te sandhāya pucchā sakavādissa,",
  "atk-abh03a:979_2": "paṭiññā itarassa. Puna sabbe saṃyojanāti puṭṭho heṭṭhā vuttamaggattayena pahīne sandhāya",
  "atk-abh03a:979_3": "paṭikkhipati. Dutiyaṃ puṭṭho tena maggena appahīnassa abhāvā paṭijānāti. Sakkāyadiṭṭhiādīsupi",
  "atk-abh03a:979_4": "paṭhamamaggena pahīnabhāvaṃ sandhāya paṭikkhipati, catutthamaggena anavasesappahānaṃ",
  "atk-abh03a:979_5": "sandhāya paṭijānāti. Eseva nayo sabbatthāti.",
  "atk-abh03a:980": "Sabbasaṃyojanappahānakathāvaṇṇanā.",
  "atk-abh03a:981": "Catuttho vaggo.",
  "atk-abh03a:982": "5. Pañcamavaggo",
  "atk-abh03a:983": "1. Vimuttikathāvaṇṇanā",
  "atk-abh03a:984_0": "418. Idāni vimuttikathā nāma hoti. Tattha vipassanā, maggo, phalaṃ, paccavekkhaṇanti",
  "atk-abh03a:984_1": "catunnaṃ ñāṇānaṃ vimuttiñāṇanti nāmaṃ. Tesu vipassanāñāṇaṃ niccanimittādīhi vimuttattā,",
  "atk-abh03a:984_2": "tadaṅgavimuttibhāvena vā vimuttattā vimuttiñāṇaṃ. Maggo samucchedavimutti, phalaṃ",
  "atk-abh03a:984_3": "paṭippassaddhivimutti, paccavekkhaṇañāṇaṃ pana vimuttiṃ jānātīti vimuttiñāṇaṃ. Evaṃ",
  "atk-abh03a:984_4": "catubbidhe vimuttiñāṇe nippariyāyena phalañāṇameva vimutti. Sesāni “vimuttānī”ti",
  "atk-abh03a:984_5": "vā “avimuttānī”ti vā na vattabbāni. Tasmā “idaṃ nāma vimuttiñāṇaṃ vimutta”nti avatvā",
  "atk-abh03a:984_6": "aviseseneva “vimuttiñāṇaṃ vimutta”nti yesaṃ laddhi, seyyathāpi andhakānaṃ; te sandhāya",
  "atk-abh03a:984_7": "pucchā sakavādissa, paṭiññā paravādissa. Puna yaṃkiñcīti puṭṭho paccavekkhaṇādīni",
  "atk-abh03a:984_8": "sandhāya paṭikkhipati. Paṭipannassāti puṭṭho maggañāṇassa anāsavataṃ sandhāya paṭijānāti.",
  "atk-abh03a:984_9": "Yasmā pana taṃ sotāpannassa phale ṭhitassa ñāṇaṃ na hoti, tasmā vimuttaṃ nāma na",
  "atk-abh03a:984_10": "hotīti codanatthaṃ puna sakavādī sotāpannassātiādimāha. Iminā upāyena sabbattha attho veditabbo.",
  "atk-abh03a:985": "Vimuttikathāvaṇṇanā.",
  "atk-abh03a:986": "2. Asekhañāṇakathāvaṇṇanā",
  "atk-abh03a:987_0": "421. Idāni asekhakathā nāma hoti. Tattha yasmā ānandattherādayo sekhā “uḷāro bhagavā”tiādinā",
  "atk-abh03a:987_1": "nayena asekhe jānanti, tasmā “sekhassa asekhañāṇaṃ atthī”ti yesaṃ laddhi, seyyathāpi",
  "atk-abh03a:987_2": "uttarāpathakānaṃ; te sandhāya pucchā sakavādissa, paṭiññā itarassa. Jānāti passatīti",
  "atk-abh03a:987_3": "idaṃ attanā adhigatassa jānanavasena vuttaṃ. Gotrabhunotiādi heṭṭhimāya bhūmiyaṃ",
  "atk-abh03a:987_4": "ṭhitassa uparūpariñāṇassa abhāvadassanatthaṃ vuttaṃ. Nanu āyasmā ānando sekho “uḷāro",
  "atk-abh03a:987_5": "bhagavā”ti jānātīti paravādī asekhe bhagavati pavattattā taṃ asekhañāṇanti icchati,",
  "atk-abh03a:987_6": "na panetaṃ asekhaṃ. Tasmā evaṃ patiṭṭhāpitāpi laddhi appatiṭṭhāpitāva hotīti.",
  "atk-abh03a:988": "Asekhañāṇakathāvaṇṇanā.",
  "atk-abh03a:989": "3. Viparītakathāvaṇṇanā",
  "atk-abh03a:990_0": "424. Idāni viparītakathā nāma hoti. Tattha “yvāyaṃ pathavīkasiṇe pathavīsaññī samāpajjati,",
  "atk-abh03a:990_1": "tassa taṃ ñāṇaṃ viparītañāṇa”nti yesaṃ laddhi, seyyathāpi andhakānaṃ, te sandhāya",
  "atk-abh03a:990_2": "pucchā sakavādissa, paṭiññā itarassa. Pathaviṃ nissāya uppannanimittañhi na pathavīyeva,",
  "atk-abh03a:990_3": "tatra cāyaṃ pathavīsaññī. Tasmā viparītañāṇanti ayametassa adhippāyo. Tato sakavādī",
  "atk-abh03a:990_4": "“lakkhaṇapathavīpi sasambhārapathavīpi nimittapathavīpi pathavīdevatāpi sabbā pathavīyeva,",
  "atk-abh03a:990_5": "tāsu pathavīti ñāṇaṃ viparītaṃ na hoti. Anicce niccantiādivipariyeso pana viparītañāṇaṃ",
  "atk-abh03a:990_6": "nāma. Kiṃ te idaṃ etesu aññatara”nti codetuṃ anicce niccantiādimāha. Itaro vipallāsalakkhaṇābhāvaṃ",
  "atk-abh03a:990_7": "sandhāya paṭikkhipati, pathavīnimittaṃ sandhāya paṭijānāti.",
  "atk-abh03a:991_0": "Kusalanti sekkhaputhujjanānaṃ ñāṇaṃ sandhāya vuttaṃ. Atthi arahatoti pañhesupi vipallāsalakkhaṇābhāvena",
  "atk-abh03a:991_1": "paṭikkhipati. Pathavīnimittaṃ sandhāya paṭijānāti. Sabbeva pathavīti sabbaṃ taṃ pathavīkasiṇaṃ",
  "atk-abh03a:991_2": "lakkhaṇapathavīyeva hotīti pucchati. Sakavādī tathā abhāvato paṭikkhipati. Nanu pathavī",
  "atk-abh03a:991_3": "atthi, atthi ca koci pathaviṃ pathavito samāpajjatīti pucchā sakavādissa. Tassattho",
  "atk-abh03a:991_4": "– nanu nimittapathavī atthi, atthi ca koci taṃ pathaviṃ pathavitoyeva samāpajjati,",
  "atk-abh03a:991_5": "na āpato vā tejato vāti. Pathavī atthītiādi “yadi yaṃ yathā atthi, taṃ tathā samāpajjantassa",
  "atk-abh03a:991_6": "ñāṇaṃ viparītaṃ hoti, nibbānaṃ atthi, tampi samāpajjantassa sabbavipariyesasamugghātanaṃ",
  "atk-abh03a:991_7": "maggañāṇampi te viparītaṃ hotū”ti dassanatthaṃ vuttanti.",
  "atk-abh03a:992": "Viparītakathāvaṇṇanā.",
  "atk-abh03a:993": "4. Niyāmakathāvaṇṇanā",
  "atk-abh03a:994_0": "428-431. Idāni niyāmakathā nāma hoti. Tattha yo puggalo sammattaniyāmaṃ okkamissati,",
  "atk-abh03a:994_1": "taṃ “bhabbo esa dhammaṃ abhisametu”nti yasmā bhagavā jānāti, tasmā “aniyatassa puthujjanasseva",
  "atk-abh03a:994_2": "sato puggalassa niyāmagamanāya ñāṇaṃ atthī”ti yesaṃ laddhi, seyyathāpi etarahi uttarāpathakānaṃ;",
  "atk-abh03a:994_3": "te sandhāya aniyatassāti pucchā sakavādissa. Tattha niyāmagamanāyāti niyāmo vuccati",
  "atk-abh03a:994_4": "maggo, maggagamanāya maggokkamanāyāti attho. Yaṃ panassa ñāṇaṃ disvā bhagavā “bhabbo",
  "atk-abh03a:994_5": "aya”nti jānāti, taṃ sandhāya paṭiññā paravādissa.",
  "atk-abh03a:995_0": "Athassa sakavādī ayuttavāditaṃ dīpetuṃ niyatassāti viparītānuyogamāha. Tattha paṭhamapañhe",
  "atk-abh03a:995_1": "maggena niyatassa aniyāmagamanāya ñāṇaṃ nāma natthīti paṭikkhipati. Dutiye natthibhāvena",
  "atk-abh03a:995_2": "paṭijānāti. Tatiye aniyatassa natthīti puṭṭhattā laddhivirodhena paṭikkhipati. Puna",
  "atk-abh03a:995_3": "paṭhamapañhameva catutthaṃ katvā niyatassa niyāmagamanādivasena tayo pañhā katā.",
  "atk-abh03a:995_4": "Tesu paṭhame yasmā ādimaggena niyatassa puna tadatthāya ñāṇaṃ natthi, tasmā paṭikkhipati.",
  "atk-abh03a:995_5": "Dutiye natthibhāveneva paṭijānāti. Tatiye laddhivirodheneva paṭikkhipati. Puna paṭhamapañhaṃ",
  "atk-abh03a:995_6": "aṭṭhamaṃ katvā aniyatassa aniyāmagamanādivasena tayo pañhā katā. Tesaṃ attho vuttanayeneva",
  "atk-abh03a:995_7": "veditabbo. Puna paṭhamapañhameva dvādasamaṃ katvā taṃmūlakā atthi niyāmotiādayo pañhā",
  "atk-abh03a:995_8": "katā. Tattha yasmā niyāmagamanāya ñāṇaṃ nāma maggañāṇameva hoti, tasmā taṃ sandhāya",
  "atk-abh03a:995_9": "atthi niyāmoti vuttaṃ. Itaro pana niyāmoti vutte paṭikkhipati, ñāṇanti vutte paṭijānāti.",
  "atk-abh03a:995_10": "Satipaṭṭhānādīsupi eseva nayo. Paccanīkaṃ uttānatthameva. Gotrabhunotiādi yena yaṃ",
  "atk-abh03a:995_11": "appattaṃ, tassa taṃ natthīti dassanatthaṃ vuttaṃ. Bhagavā jānātīti attano ñāṇabalena",
  "atk-abh03a:995_12": "jānāti, na tassa niyāmagamanañāṇasabbhāvato. Tasmā iminā kāraṇena patiṭṭhitāpissa",
  "atk-abh03a:995_13": "laddhi appatiṭṭhitāyevāti.",
  "atk-abh03a:996": "Niyāmakathāvaṇṇanā.",
  "atk-abh03a:997": "5. Paṭisambhidākathāvaṇṇanā",
  "atk-abh03a:998_0": "432-433. Idāni paṭisambhidākathā nāma hoti. Tattha yesaṃ “yaṃkiñci ariyānaṃ ñāṇaṃ,",
  "atk-abh03a:998_1": "sabbaṃ lokuttaramevā”ti gahetvā “sabbaṃ ñāṇaṃ paṭisambhidā”ti laddhi, seyyathāpi",
  "atk-abh03a:998_2": "andhakānaṃ; te sandhāya pucchā sakavādissa, paṭiññā itarassa. Sammutiñāṇapañhesu",
  "atk-abh03a:998_3": "pathavīkasiṇasammutiyaṃ samāpattiñāṇaṃ sandhāya paṭikkhipati, niruttiñāṇaṃ sandhāya",
  "atk-abh03a:998_4": "paṭijānāti. Ye keci sammutinti pañhe puthujjane sandhāya paṭikkhipati. Cetopariyāyapañhesu",
  "atk-abh03a:998_5": "puthujjanassa ñāṇaṃ sandhāya paṭikkhipati, ariyassa ñāṇaṃ sandhāya paṭijānāti. Sabbā",
  "atk-abh03a:998_6": "paññātipañhesu kasiṇasamāpattipañhaṃ sandhāya paṭikkhipati, lokuttaraṃ sandhāya paṭijānāti.",
  "atk-abh03a:998_7": "Pathavīkasiṇasamāpattintiādi “yā etesu ettakesu ṭhānesu paññā, kiṃ sabbā sā paṭisambhidā”ti",
  "atk-abh03a:998_8": "pucchanatthaṃ vuttaṃ. Tena hi sabbaṃ ñāṇanti yasmā sabbā lokuttarapaññā paṭisambhidā,",
  "atk-abh03a:998_9": "tasmā sabbanti vacanaṃ sāmaññaphalena saddhiṃ patiṭṭhāpetīti.",
  "atk-abh03a:999": "Paṭisambhidākathāvaṇṇanā.",
  "atk-abh03a:1000": "6. Sammutiñāṇakathāvaṇṇanā",
  "atk-abh03a:1001_0": "434-435. Idāni sammutiñāṇakathā nāma hoti. Tattha sammutisaccaṃ paramatthasaccanti",
  "atk-abh03a:1001_1": "dve saccāni. Ye pana evaṃ vibhāgaṃ akatvā saccanti vacanasāmaññena sammutiñāṇampi",
  "atk-abh03a:1001_2": "“saccārammaṇamevā”ti vadanti, seyyathāpi andhakā; te ayuttavādinoti tesaṃ vādavisodhanatthaṃ",
  "atk-abh03a:1001_3": "ayaṃ kathā āraddhā. Tattha na vattabbanti pucchā paravādissa, paramatthasaccaṃ sandhāya",
  "atk-abh03a:1001_4": "paṭiññā sakavādissa. Sammutisaccamhīti sammutiṃ anupaviṭṭhe saccamhi. Paccatte vā",
  "atk-abh03a:1001_5": "bhummavacanaṃ, sammutisaccanti attho. Sammutiñāṇaṃ saccārammaṇaññevāti pucchā sakavādissa,",
  "atk-abh03a:1001_6": "paṭiññā itarassa. Tato naṃ “yadi taṃ avisesena saccārammaṇaññeva, tena ñāṇena dukkhapariññādīni",
  "atk-abh03a:1001_7": "kareyyā”ti codetuṃ tena ñāṇenātiādimāha.",
  "atk-abh03a:1002": "Sammutiñāṇakathāvaṇṇanā.",
  "atk-abh03a:1003": "7. Cittārammaṇakathāvaṇṇanā",
  "atk-abh03a:1004_0": "436-438. Idāni cittārammaṇakathā nāma hoti. Tattha cetopariyāye ñāṇanti vacanamattameva",
  "atk-abh03a:1004_1": "gahetvā “taṃ ñāṇaṃ cittārammaṇamevā”ti yesaṃ laddhi, seyyathāpi etarahi andhakānaṃ;",
  "atk-abh03a:1004_2": "te sandhāya pucchā sakavādissa, paṭiññā itarassa. Athassa “yo sarāgādivasena cittaṃ",
  "atk-abh03a:1004_3": "jānāti, tassa rāgādayopi ārammaṇā honti, tasmā na vattabbaṃ taṃ cittārammaṇaññevā”ti",
  "atk-abh03a:1004_4": "codanatthaṃ nanu atthi kocītiādi āraddhaṃ. Phassārammaṇeti phassasaṅkhāte ārammaṇe.",
  "atk-abh03a:1004_5": "Vedanārammaṇetiādīsupi eseva nayo. Puna phassārammaṇe ñāṇaṃ na vattabbanti puṭṭho",
  "atk-abh03a:1004_6": "phassassa phusanalakkhaṇaṃ manasikaroto phassovārammaṇaṃ hotīti paṭijānāti. Kiṃ panetaṃ",
  "atk-abh03a:1004_7": "phassapariyāye ñāṇanti puṭṭho pana tādisassa suttapadassa abhāvā paṭikkhipati. Vedanādīsupi",
  "atk-abh03a:1004_8": "eseva nayo. Idāni yaṃ nissāya laddhi, tadeva dassetvā laddhiṃ patiṭṭhāpetuṃ nanu",
  "atk-abh03a:1004_9": "cetopariyāye ñāṇantiādimāha. Sā panesā vacanamattābhinivesena patiṭṭhāpitāpi appatiṭṭhāpitāva hotīti.",
  "atk-abh03a:1005": "Cittārammaṇakathāvaṇṇanā.",
  "atk-abh03a:1006": "8. Anāgatañāṇakathāvaṇṇanā",
  "atk-abh03a:1007_0": "439-440. Idāni anāgatañāṇakathā nāma hoti. Tattha anāgataṃ nāma antarampi atthi,",
  "atk-abh03a:1007_1": "anantarampi. Tesu anantare ekanteneva ñāṇaṃ natthi. Yathā ca anantare, tathā ekavīthiekajavanapariyāpannepi.",
  "atk-abh03a:1007_2": "Tattha ye sabbasmimpi anāgate ñāṇaṃ icchanti, seyyathāpi andhakā; te sandhāya pucchā",
  "atk-abh03a:1007_3": "sakavādissa, paṭiññā itarassa. Atha naṃ “yaṃ te anāgate ñāṇaṃ, kiṃ tena anantaraṃ",
  "atk-abh03a:1007_4": "anāgataṃ mūlādivasena jānātī”ti codetuṃ anāgataṃ mūlatotiādimāha. Tattha mūlatotiādīni",
  "atk-abh03a:1007_5": "sabbāni kāraṇavevacanāneva. Kāraṇañhi yaṃ attano phalaṃ karoti, taṃ tattha mūlayati",
  "atk-abh03a:1007_6": "patiṭṭhātīti mūlaṃ. Tato ca taṃ hinoti pavattayatīti hetu. Tadeva taṃ nideti “handa",
  "atk-abh03a:1007_7": "naṃ gaṇhathā”ti. Niyyāteti viyāti nidānaṃ. Tato taṃ sambhavatīti sambhavo. Pabhavatīti",
  "atk-abh03a:1007_8": "pabhavo. Tattha ca taṃ samuṭṭhāti, taṃ vā naṃ samuṭṭhāpetīti samuṭṭhānaṃ. Tadeva",
  "atk-abh03a:1007_9": "naṃ āharatīti āhāro. Tañcassa apariccajitabbaṭṭhena ārammaṇaṃ. Tadeva cetaṃ paṭicca",
  "atk-abh03a:1007_10": "etīti paccayo. Tato naṃ samudetīti samudayoti vuccati. Yasmā pana anantaraṃ cittaṃ",
  "atk-abh03a:1007_11": "etehākārehi na sakkā jānituṃ, tasmā na hevanti paṭikkhipati. Anāgataṃ hetupaccayatanti",
  "atk-abh03a:1007_12": "yā anantarānāgate citte hetupaccayatā, taṃ jānāti. Ye tattha dhammā hetupaccayā honti,",
  "atk-abh03a:1007_13": "te jānātīti attho. Sesapadesupi eseva nayo. Gotrabhunotiādi yasmiṃ anāgate ñāṇaṃ",
  "atk-abh03a:1007_14": "na uppajjati, taṃ sarūpato dassetuṃ vuttaṃ. Pāṭaliputtassāti suttaṃ yasmiṃ anāgate",
  "atk-abh03a:1007_15": "ñāṇaṃ uppajjati, taṃ dassetuṃ āhaṭaṃ. Yasmā panetaṃ na sabbasmiṃ anāgate ñāṇassa",
  "atk-abh03a:1007_16": "sādhakaṃ; tasmā anāhaṭamevāti.",
  "atk-abh03a:1008": "Anāgatañāṇakathāvaṇṇanā.",
  "atk-abh03a:1009": "9. Paṭuppannañāṇakathāvaṇṇanā",
  "atk-abh03a:1010_0": "441-442. Idāni paṭuppannañāṇakathā nāma hoti. Tattha yesaṃ “sabbasaṅkhāresu aniccato",
  "atk-abh03a:1010_1": "diṭṭhesu tampi ñāṇaṃ aniccato diṭṭhaṃ hotī”ti vacanaṃ nissāya “avisesena sabbasmiṃ",
  "atk-abh03a:1010_2": "paccuppanne ñāṇaṃ atthī”ti laddhi, seyyathāpi andhakānaṃ; te sandhāya paṭuppanneti",
  "atk-abh03a:1010_3": "pucchā sakavādissa, paṭiññā itarassa. Atha naṃ “yadi avisesena paṭuppanne ñāṇaṃ atthi,",
  "atk-abh03a:1010_4": "khaṇapaccuppannepi tena bhavitabbaṃ. Evaṃ sante dvinnaṃ ñāṇānaṃ ekato abhāvā teneva",
  "atk-abh03a:1010_5": "ñāṇena taṃ jānitabbaṃ hotī”ti codanatthaṃ tenāti anuyogo sakavādissa. Tattha paṭhamapañhe",
  "atk-abh03a:1010_6": "teneva taṃ jānituṃ na sakkāti paṭikkhepo itarassa. Dutiyapañhe santatiṃ sandhāya",
  "atk-abh03a:1010_7": "paṭiññā tasseva. Paṭipāṭito bhaṅgaṃ passanto bhaṅgānupassaneneva bhaṅgānupassanāñāṇaṃ",
  "atk-abh03a:1010_8": "passatīti adhippāyo. Tena ñāṇena taṃ ñāṇaṃ jānātītiādīsupi eseva nayo. Tena phassena",
  "atk-abh03a:1010_9": "taṃ phassantiādīnissa lesokāsanivāraṇatthaṃ vuttāni. Yaṃ panetena laddhipatiṭṭhāpanatthaṃ",
  "atk-abh03a:1010_10": "nanu sabbasaṅkhāretiādi vuttaṃ. Tattha nayato taṃ ñāṇaṃ diṭṭhaṃ hoti, na ārammaṇatoti",
  "atk-abh03a:1010_11": "adhippāyena paṭiññā sakavādissa. Tasmā evaṃ patiṭṭhitāpissa laddhi appatiṭṭhitāva hoti.",
  "atk-abh03a:1011": "Paṭuppannañāṇakathāvaṇṇanā.",
  "atk-abh03a:1012": "10. Phalañāṇakathāvaṇṇanā",
  "atk-abh03a:1013_0": "443-444. Idāni phale ñāṇakathā nāma hoti. Tattha “buddhāpi sattānaṃ ariyaphalappattiyā",
  "atk-abh03a:1013_1": "dhammaṃ desenti sāvakāpi, iti iminā sāmaññena buddhānaṃ viya sāvakānampi tena tena",
  "atk-abh03a:1013_2": "sattena pattabbe phale ñāṇaṃ atthī”ti yesaṃ laddhi, seyyathāpi andhakānaṃ; te sandhāya",
  "atk-abh03a:1013_3": "sāvakassāti pucchā sakavādissa, paṭiññā itarassa. Atha naṃ “yadi sāvakassa phale",
  "atk-abh03a:1013_4": "ñāṇaṃ atthi, yathā buddhā samānepi sotāpattiphale attano ñāṇabalena ‘ayaṃ ekabījī,",
  "atk-abh03a:1013_5": "ayaṃ kolaṃkolo, ayaṃ sattakkhattuparamo’ti phalassakataṃ paññapenti, kiṃ te evaṃ",
  "atk-abh03a:1013_6": "sāvakopī”ti codetuṃ sāvako phalassa kataṃ paññapetīti āha. Itaro paṭikkhipati.",
  "atk-abh03a:1014_0": "Atthi sāvakassa phalaparopariyattītiādi phale ñāṇassa atthitāya paccayapucchanatthaṃ",
  "atk-abh03a:1014_1": "vuttaṃ. Ayañhettha adhippāyo – buddhānaṃ “idaṃ phalaṃ paraṃ, idaṃ opara”nti evaṃ",
  "atk-abh03a:1014_2": "phalānaṃ uccāvacabhāvajānanasaṅkhātā phale paropariyatti nāma atthi. Tathā indriyapuggalaparopariyattiyo,",
  "atk-abh03a:1014_3": "tāsaṃ atthitāya tassa tassa puggalassa tesaṃ tesaṃ indriyānaṃ vasena taṃ taṃ phalaṃ",
  "atk-abh03a:1014_4": "jānanti, kiṃ te sāvakassāpi etā paropariyattiyo atthīti.",
  "atk-abh03a:1015_0": "Atthi sāvakassa khandhapaññattītiādīnipi “yadi te sāvakassa buddhānaṃ viya phale",
  "atk-abh03a:1015_1": "ñāṇaṃ atthi, imā hi pissa paññattīhi bhavitabbaṃ. Kimassa tā atthi, sakkoti so etā",
  "atk-abh03a:1015_2": "paññattiyo attano balena jānituṃ vā paññapetuṃ vā”ti codanatthaṃ vuttāni. Sāvako",
  "atk-abh03a:1015_3": "jinotiādi “yadi sāvakassa buddhānaṃ viya phale ñāṇaṃ atthi, evaṃ sante sveva jino”ti",
  "atk-abh03a:1015_4": "codanatthaṃ vuttaṃ. Sāvako anuppannassāti pañhepi ayameva nayo. Aññāṇīti pañhe avijjāsaṅkhātassa",
  "atk-abh03a:1015_5": "aññāṇassa vihatattā paṭikkhitto, na panassa buddhānaṃ viya phale ñāṇaṃ atthi. Tasmā",
  "atk-abh03a:1015_6": "appatiṭṭhitova paravādīvādoti.",
  "atk-abh03a:1016": "Phalañāṇakathāvaṇṇanā.",
  "atk-abh03a:1017": "Pañcamo vaggo.",
  "atk-abh03a:1018": "Mahāpaṇṇāsako samatto.",
  "atk-abh03a:1019": "6. Chaṭṭhavaggo",
  "atk-abh03a:1020": "1. Niyāmakathāvaṇṇanā",
  "atk-abh03a:1021_0": "445-447. Idāni niyāmakathā nāma hoti. Tattha niyāmoti “bhabbo niyāmaṃ okkamituṃ kusalesu",
  "atk-abh03a:1021_1": "dhammesu sammatta”nti vacanato ariyamaggo vuccati. Yasmā pana tasmiṃ uppajjitvā niruddhepi",
  "atk-abh03a:1021_2": "puggalo aniyato nāma na hoti, tasmā “so niyāmo niccaṭṭhena asaṅkhato”ti yesaṃ laddhi,",
  "atk-abh03a:1021_3": "seyyathāpi andhakānaṃ; te sandhāya pucchā sakavādissa, paṭiññā itarassa. Tato “yadi",
  "atk-abh03a:1021_4": "so asaṅkhato, evarūpena tena bhavitabba”nti dīpento nibbānantiādimāha. Saṃsandanapucchā uttānatthāyeva.",
  "atk-abh03a:1022_0": "Atthi kecītiādi niyāmassa saṅkhatabhāvadīpanatthaṃ vuttaṃ. Maggo asaṅkhatotipañhe",
  "atk-abh03a:1022_1": "tassa uppādanirodhabhāvato paṭikkhipatīti. Niyāmo saṅkhatotipañhe niruddhepi magge",
  "atk-abh03a:1022_2": "niyāmassa atthitaṃ sandhāya paṭikkhipati. Sotāpattiniyāmotiādipañhesupi anulomato",
  "atk-abh03a:1022_3": "ca paṭilomato ca imināva nayena attho veditabbo. Pañca asaṅkhatānīti puṭṭho pañcannaṃ",
  "atk-abh03a:1022_4": "asaṅkhatānaṃ āgataṭṭhānaṃ apassanto paṭikkhipati. Dutiyaṃ puṭṭho catunnaṃ sammattaniyāmānaṃ",
  "atk-abh03a:1022_5": "niyāmavacanato nibbānassa ca asaṅkhatabhāvato paṭijānāti. Micchattaniyāmapañho niyāmavacanamattena",
  "atk-abh03a:1022_6": "asaṅkhatatāya ayuttabhāvadīpanatthaṃ vuttoti.",
  "atk-abh03a:1023": "Niyāmakathāvaṇṇanā.",
  "atk-abh03a:1024": "2. Paṭiccasamuppādakathāvaṇṇanā",
  "atk-abh03a:1025_0": "448. Idāni paṭiccasamuppādakathā nāma hoti. Tattha yesaṃ nidānavagge “uppādā vā tathāgatānaṃ",
  "atk-abh03a:1025_1": "anuppādā vā tathāgatānaṃ ṭhitāva sā dhātu dhammaṭṭhitatā”tiādivacanato “paṭiccasamuppādo",
  "atk-abh03a:1025_2": "asaṅkhato”ti laddhi, seyyathāpi pubbaseliyānañca mahisāsakānañca; te sandhāya pucchā",
  "atk-abh03a:1025_3": "sakavādissa, paṭiññā itarassa.",
  "atk-abh03a:1026_0": "449. Avijjā asaṅkhatāti ādayo pañhā avijjādīnaṃyeva paṭiccasamuppādabhāvadassanatthaṃ",
  "atk-abh03a:1026_1": "vuttā. Yena panatthena tattha ekekaṃ aṅgaṃ “paṭiccasamuppādo”ti vuccati, so paṭiccasamuppādavibhaṅge vuttoyeva.",
  "atk-abh03a:1027_0": "451. Avijjāpaccayā saṅkhārāti yā tattha dhammaṭṭhitatātiādi yena suttena laddhi patiṭṭhāpitā,",
  "atk-abh03a:1027_1": "tasseva atthadassanena laddhibhindanatthaṃ vuttaṃ. Ayañhettha attho – yā ayaṃ heṭṭhā",
  "atk-abh03a:1027_2": "“ṭhitāva sā dhātu dhammaṭṭhitatā dhammaniyāmatā”ti vuttā na sā aññatra avijjādīhi",
  "atk-abh03a:1027_3": "visuṃ ekā atthi. Avijjādīnaṃ pana paccayānaṃyevetaṃ nāmaṃ. Uppannepi hi tathāgate",
  "atk-abh03a:1027_4": "anuppannepi avijjāto saṅkhārā sambhavanti, saṅkhārādīhi ca viññāṇādīni, tasmā “avijjāpaccayā",
  "atk-abh03a:1027_5": "saṅkhārā”ti yā etasmiṃ pade saṅkhāradhammānaṃ kāraṇaṭṭhena ṭhitatāti dhammaṭṭhitatā.",
  "atk-abh03a:1027_6": "Tesaṃyeva ca dhammānaṃ kāraṇaṭṭheneva niyāmatāti dhammaniyāmatāti avijjā vuccati.",
  "atk-abh03a:1027_7": "Sā ca asaṅkhatā, nibbānañca asaṅkhatanti pucchati. Paravādī laddhivasena paṭijānitvā",
  "atk-abh03a:1027_8": "puna dve asaṅkhatānīti puṭṭho suttābhāvena paṭikkhipitvā laddhivaseneva paṭijānāti.",
  "atk-abh03a:1027_9": "Sesapadesupi eseva nayo. Heṭṭhā vuttasadisaṃ pana tattha vuttanayeneva veditabbanti.",
  "atk-abh03a:1028": "Paṭiccasamuppādakathāvaṇṇanā.",
  "atk-abh03a:1029": "3. Saccakathāvaṇṇanā",
  "atk-abh03a:1030_0": "452-454. Idāni saccakathā nāma hoti. Tattha yesaṃ “cattārimāni, bhikkhave, tathāni",
  "atk-abh03a:1030_1": "avitathānī”ti suttaṃ nissāya “cattāri saccāni niccāni asaṅkhatānī”ti laddhi, seyyathāpi",
  "atk-abh03a:1030_2": "pubbaseliyānaṃ; te sandhāya pucchā sakavādissa, paṭiññā itarassa. Ayañhissa adhippāyo",
  "atk-abh03a:1030_3": "– dukkhasamudayamaggesu vatthusaccaṃ saṅkhataṃ, lakkhaṇasaccaṃ asaṅkhataṃ. Nirodhe",
  "atk-abh03a:1030_4": "vatthusaccaṃ nāma natthi asaṅkhatameva tanti. Tasmā āmantāti āha. Taṃ panassa laddhimattameva.",
  "atk-abh03a:1030_5": "So hi dukkhaṃ vatthusaccaṃ icchati, tathā samudayaṃ maggañca. Yāni pana nesaṃ bādhanapabhavaniyyānikalakkhaṇāni,",
  "atk-abh03a:1030_6": "tāni lakkhaṇasaccaṃ nāmāti, na ca bādhanalakkhaṇādīhi aññāni dukkhādīni nāma atthīti.",
  "atk-abh03a:1030_7": "Tāṇānītiādīsu adhippāyo vuttanayeneva veditabbo.",
  "atk-abh03a:1031_0": "Dukkhasaccanti pañhe laddhivasena lakkhaṇaṃ sandhāya paṭijānāti. Dukkhanti pañhe",
  "atk-abh03a:1031_1": "vatthuṃ sandhāya paṭikkhipati. Ito paraṃ suddhikapañhā ca saṃsandanapañhā ca sabbe",
  "atk-abh03a:1031_2": "pāḷianusāreneva veditabbā. Avasāne laddhipatiṭṭhāpanatthaṃ āhaṭasuttaṃ atthassa micchā",
  "atk-abh03a:1031_3": "gahitattā anāhaṭasadisamevāti.",
  "atk-abh03a:1032": "Saccakathāvaṇṇanā.",
  "atk-abh03a:1033": "4. Āruppakathāvaṇṇanā",
  "atk-abh03a:1034_0": "455-456. Idāni āruppakathā nāma hoti. Tattha yesaṃ “cattāro āruppā āneñjā”ti vacanaṃ",
  "atk-abh03a:1034_1": "nissāya “sabbepi te dhammā asaṅkhatā”ti laddhi, te sandhāya ākāsānañcāyatananti pucchā",
  "atk-abh03a:1034_2": "sakavādissa, paṭiññā itarassa. Sesamettha uttānatthamevāti. Sādhakasuttampi atthaṃ",
  "atk-abh03a:1034_3": "ajānitvā āhaṭattā anāhaṭasadisamevāti.",
  "atk-abh03a:1035": "Āruppakathāvaṇṇanā.",
  "atk-abh03a:1036": "5. Nirodhasamāpattikathāvaṇṇanā",
  "atk-abh03a:1037_0": "457-459. Idāni nirodhasamāpattikathā nāma hoti. Tattha nirodhasamāpattīti catunnaṃ",
  "atk-abh03a:1037_1": "khandhānaṃ appavatti. Yasmā pana sā kariyamānā kariyati, samāpajjiyamānā samāpajjiyati,",
  "atk-abh03a:1037_2": "tasmā nipphannāti vuccati. Saṅkhatāsaṅkhatalakkhaṇānaṃ pana abhāvena na vattabbā",
  "atk-abh03a:1037_3": "“saṅkhatāti vā asaṅkhatā”ti vā. Tattha yesaṃ “yasmā saṅkhatā na hoti, tasmā asaṅkhatā”ti",
  "atk-abh03a:1037_4": "laddhi, seyyathāpi andhakānañceva uttarāpathakānañca; te sandhāya nirodhasamāpattīti",
  "atk-abh03a:1037_5": "pucchā sakavādissa, paṭiññā itarassa. Uppādentītiādi samāpajjanapaṭilābhavaseneva",
  "atk-abh03a:1037_6": "vuttaṃ. Yathā pana rūpādayo asaṅkhatadhamme uppādenti; na tathā taṃ keci uppādenti",
  "atk-abh03a:1037_7": "nāma. Nirodhā vodānaṃ vuṭṭhānanti phalasamāpatti veditabbā. Asaṅkhatā pana taṃ natthiyeva,",
  "atk-abh03a:1037_8": "tasmā paṭikkhipati. Tena hīti yasmā saṅkhatā na hoti, tasmā asaṅkhatāti laddhi. Idaṃ",
  "atk-abh03a:1037_9": "pana asaṅkhatabhāve kāraṇaṃ na hotīti vuttampi avuttasadisamevāti.",
  "atk-abh03a:1038": "Nirodhasamāpattikathāvaṇṇanā.",
  "atk-abh03a:1039": "6. Ākāsakathāvaṇṇanā",
  "atk-abh03a:1040_0": "460-462. Idāni ākāsakathā nāma hoti. Tattha tividho ākāso – paricchedākāso, kasiṇugghāṭimākāso,",
  "atk-abh03a:1040_1": "ajaṭākāso. “Tucchākāso”tipi tasseva nāmaṃ. Tesu paricchedākāso saṅkhato, itare dve",
  "atk-abh03a:1040_2": "paññattimattā. Yesaṃ pana “duvidhopi yasmā saṅkhato na hoti, tasmā asaṅkhato”ti laddhi,",
  "atk-abh03a:1040_3": "seyyathāpi uttarāpathakānaṃ mahisāsakānañca; te sandhāya ākāsoti pucchā sakavādissa,",
  "atk-abh03a:1040_4": "paṭiññā itarassa. Sesamettha uttānatthamevāti.",
  "atk-abh03a:1041": "Ākāsakathāvaṇṇanā.",
  "atk-abh03a:1042": "7. Ākāso sanidassanotikathāvaṇṇanā",
  "atk-abh03a:1043_0": "463-464. Idāni ākāso sanidassanotikathā nāma hoti. Tattha yesaṃ tāḷacchiddādīsu ñāṇappavattiṃ",
  "atk-abh03a:1043_1": "nissāya “sabbopi ajaṭākāso sanidassano”ti laddhi, seyyathāpi andhakānaṃ; te sandhāya",
  "atk-abh03a:1043_2": "ākāso sanidassanoti pucchā sakavādissa, paṭiññā itarassa. Atha naṃ “yadi sanidassano,",
  "atk-abh03a:1043_3": "evaṃvidho bhaveyyā”ti codanatthaṃ rūpantiādi vuttaṃ. Cakkhuñca paṭiccātipañhesu evarūpassa",
  "atk-abh03a:1043_4": "suttassa abhāvena paṭikkhipitvā tulantarikādīnaṃ upaladdhiṃ nissāya paṭijānāti. Dvinnaṃ",
  "atk-abh03a:1043_5": "rukkhānaṃ antaranti ettha rukkharūpaṃ cakkhunā disvā antare rūpābhāvato ākāsanti",
  "atk-abh03a:1043_6": "manodvāraviññāṇaṃ uppajjati, na cakkhuviññāṇaṃ. Sesesupi eseva nayo. Tasmā asādhakametanti.",
  "atk-abh03a:1044": "Ākāso sanidassanotikathāvaṇṇanā.",
  "atk-abh03a:1045": "10. Pathavīdhātusanidassanātiādikathāvaṇṇanā",
  "atk-abh03a:1046_0": "465-470. Idāni pathavīdhātu sanidassanātiādikathā nāma hoti. Tattha yesaṃ pāsāṇaudakajālarukkhacalanānañceva",
  "atk-abh03a:1046_1": "pañcindriyapatiṭṭhokāsānañca vaṇṇāyatanaṃ kāyaviññattikāle hatthapādādirūpañca disvā",
  "atk-abh03a:1046_2": "“pathavīdhātuādayo sanidassanā”ti laddhi, seyyathāpi andhakānaṃ; te sandhāya sabbakathāsu",
  "atk-abh03a:1046_3": "ādipucchā sakavādissa, paṭiññā itarassa. Sesaṃ sabbattha pāḷianusārena ceva heṭṭhā",
  "atk-abh03a:1046_4": "vuttanayena ca veditabbanti. Pathavīdhātu sanidassanāti ādiṃ katvā kāyakammaṃ sanidassananti",
  "atk-abh03a:1046_5": "pariyosānakathā niṭṭhitā.",
  "atk-abh03a:1047": "Chaṭṭho vaggo.",
  "atk-abh03a:1048": "7. Sattamavaggo",
  "atk-abh03a:1049": "1. Saṅgahitakathāvaṇṇanā",
  "atk-abh03a:1050_0": "471-472. Idāni saṅgahitakathā nāma hoti. Tattha yasmā dāmādīhi balibaddādayo viya",
  "atk-abh03a:1050_1": "keci dhammā kehici dhammehi saṅgahitā nāma natthi, tasmā “natthi keci dhammā kehici",
  "atk-abh03a:1050_2": "dhammehi saṅgahitā, evaṃ sante ekavidhena rūpasaṅgahotiādi niratthaka”nti yesaṃ laddhi,",
  "atk-abh03a:1050_3": "seyyathāpi rājagirikānañceva siddhatthikānañca; te sandhāya aññenatthena saṅgahabhāvaṃ",
  "atk-abh03a:1050_4": "dassetuṃ pucchā sakavādissa, attano laddhivasena paṭiññā itarassa. Idāni yenatthena",
  "atk-abh03a:1050_5": "saṅgaho labbhati, taṃ dassetuṃ nanu atthi keci dhammātiādi āraddhaṃ. Taṃ sabbaṃ heṭṭhā",
  "atk-abh03a:1050_6": "vuttanayattā uttānatthameva. Yā panesā paravādinā laddhipatiṭṭhāpanatthaṃ yathā dāmena",
  "atk-abh03a:1050_7": "vātiādikā upamā āhaṭā, sakavādinā taṃ anabhinanditvā appaṭikkositvā “hañci dāmena",
  "atk-abh03a:1050_8": "vā”ti tassa laddhi bhinnāti veditabbā. Ayañhettha attho – yadi te dāmādīhi balibaddādayo",
  "atk-abh03a:1050_9": "saṅgahitā nāma, atthi keci dhammā kehici dhammehi saṅgahitāti.",
  "atk-abh03a:1051": "Saṅgahitakathāvaṇṇanā.",
  "atk-abh03a:1052": "2. Sampayuttakathāvaṇṇanā",
  "atk-abh03a:1053_0": "473-474. Idāni sampayuttakathā nāma hoti. Tattha yasmā tilamhi telaṃ viya na vedanādayo",
  "atk-abh03a:1053_1": "saññādīsu anupaviṭṭhā, tasmā “natthi keci dhammā kehici dhammehi sampayuttā, evaṃ",
  "atk-abh03a:1053_2": "sante ñāṇasampayuttantiādi niratthakaṃ hotī”ti yesaṃ laddhi, seyyathāpi rājagirikasiddhatthikānaññeva;",
  "atk-abh03a:1053_3": "te sandhāya aññenevatthena sampayuttataṃ dassetuṃ pucchā sakavādissa, attano laddhivasena",
  "atk-abh03a:1053_4": "paṭiññā itarassa. Sesamidhāpi heṭṭhā vuttanayattā uttānatthameva. Yo panesa paravādinā",
  "atk-abh03a:1053_5": "“yathā tilamhi tela”ntiādiko upamāpañho āhaṭo, so yasmā vedanāsaññānaṃ viya tilatelānaṃ",
  "atk-abh03a:1053_6": "lakkhaṇato nānattavavatthānaṃ natthi. Sabbesupi hi tilaaṭṭhitacesu tiloti vohāramattaṃ,",
  "atk-abh03a:1053_7": "teneva tilaṃ nibbattetvā gahite purimasaṇṭhānena tilo nāma na paññāyati, tasmā anāhaṭasadisova hotīti.",
  "atk-abh03a:1054": "Sampayuttakathāvaṇṇanā.",
  "atk-abh03a:1055": "3. Cetasikakathāvaṇṇanā",
  "atk-abh03a:1056_0": "475-477. Idāni cetasikakathā nāma hoti. Tattha yasmā phassikādayo nāma natthi, tasmā",
  "atk-abh03a:1056_1": "“cetasikenāpi na bhavitabbaṃ, iti natthi cetasiko dhammo”ti yesaṃ laddhi, seyyathāpi",
  "atk-abh03a:1056_2": "rājagirikasiddhatthikānaṃ; te sandhāya pucchā sakavādissa, paṭiññā itarassa. Sahajātoti",
  "atk-abh03a:1056_3": "sampayuttasahajātaṃ sandhāya vuttaṃ. Phassikāti tādisaṃ vohāraṃ apassantassa pucchā",
  "atk-abh03a:1056_4": "paravādissa. Kiṃ vohārena, yathā cittanissitakoti cetasiko, evaṃ sopi phassanissitattā",
  "atk-abh03a:1056_5": "phassikoti vutte doso natthīti paṭiññā sakavādissa. Sesaṃ uttānatthamevāti.",
  "atk-abh03a:1057": "Cetasikakathāvaṇṇanā.",
  "atk-abh03a:1058": "4. Dānakathāvaṇṇanā",
  "atk-abh03a:1059_0": "478. Idāni dānakathā nāma hoti. Tattha dānaṃ nāma tividhaṃ – cāgacetanāpi, viratipi,",
  "atk-abh03a:1059_1": "deyyadhammopi. “Saddhā hiriyaṃ kusalañca dāna”nti āgataṭṭhāne cāgacetanā dānaṃ. “Abhayaṃ",
  "atk-abh03a:1059_2": "detī”ti āgataṭṭhāne virati. “Dānaṃ deti annaṃ pāna”nti āgataṭṭhāne deyyadhammo. Tattha",
  "atk-abh03a:1059_3": "cāgacetanā “deti vā deyyadhammaṃ, denti vā etāya deyyadhamma”nti dānaṃ. Virati avakhaṇḍanaṭṭhena",
  "atk-abh03a:1059_4": "lavanaṭṭhena vā dānaṃ. Sā hi uppajjamānā bhayabheravādisaṅkhātaṃ dussīlyacetanaṃ",
  "atk-abh03a:1059_5": "dāti khaṇḍeti lunāti vāti dānaṃ. Deyyadhammo diyyatīti dānaṃ. Evametaṃ tividhampi",
  "atk-abh03a:1059_6": "atthato cetasiko ceva dhammo deyyadhammo cāti duvidhaṃ hoti. Tattha yesaṃ “cetasikova",
  "atk-abh03a:1059_7": "dhammo dānaṃ, na deyyadhammo”ti laddhi, seyyathāpi rājagirikasiddhatthikānaṃ; te",
  "atk-abh03a:1059_8": "sandhāya cetasikoti pucchā sakavādissa, paṭiññā itarassa. Atha naṃ deyyadhammavasena",
  "atk-abh03a:1059_9": "codetuṃ labbhāti pucchā sakavādissa, annādīni viya so na sakkā dātunti paṭikkhepo",
  "atk-abh03a:1059_10": "itarassa. Puna daḷhaṃ katvā puṭṭhe “abhayaṃ detī”ti suttavasena paṭiññā tasseva.",
  "atk-abh03a:1059_11": "Phassapañhādīsu pana phassaṃ detītiādivohāraṃ apassanto paṭikkhipateva.",
  "atk-abh03a:1060_0": "479. Aniṭṭhaphalantiādi acetasikassa dhammassa dānabhāvadīpanatthaṃ vuttaṃ. Na hi",
  "atk-abh03a:1060_1": "acetasiko annādidhammo āyatiṃ vipākaṃ deti, iṭṭhaphalabhāvaniyamanatthaṃ panetaṃ",
  "atk-abh03a:1060_2": "vuttanti veditabbaṃ. Ayampi hettha adhippāyo – yadi acetasiko annādidhammo dānaṃ",
  "atk-abh03a:1060_3": "bhaveyya, hitacittena aniṭṭhaṃ akantaṃ bhesajjaṃ dentassa nimbabījādīhi viya nimbādayo",
  "atk-abh03a:1060_4": "aniṭṭhameva phalaṃ nibbatteyya. Yasmā panettha hitapharaṇacāgacetanā dānaṃ, tasmā",
  "atk-abh03a:1060_5": "aniṭṭhepi deyyadhamme dānaṃ iṭṭhaphalameva hotīti.",
  "atk-abh03a:1061_0": "Evaṃ paravādinā cetasikadhammassa dānabhāve patiṭṭhāpite sakavādī itarena pariyāyena",
  "atk-abh03a:1061_1": "deyyadhammassa dānabhāvaṃ sādhetuṃ dānaṃ iṭṭhaphalaṃ vuttaṃ bhagavatātiādimāha. Paravādī",
  "atk-abh03a:1061_2": "pana cīvarādīnaṃ iṭṭhavipākataṃ apassanto paṭikkhipati. Suttasādhanaṃ paravādīvādepi",
  "atk-abh03a:1061_3": "yujjati sakavādīvādepi, na pana ekenatthena. Deyyadhammo iṭṭhaphaloti iṭṭhaphalabhāvamattameva",
  "atk-abh03a:1061_4": "paṭikkhittaṃ. Tasmā tena hi na vattabbanti iṭṭhaphalabhāveneva na vattabbatā yujjati.",
  "atk-abh03a:1061_5": "Dātabbaṭṭhena pana deyyadhammo dānameva. Dinnañhi dānānaṃ saṅkarabhāvamocanatthameva ayaṃ kathāti.",
  "atk-abh03a:1062": "Dānakathāvaṇṇanā.",
  "atk-abh03a:1063": "5. Paribhogamayapuññakathāvaṇṇanā",
  "atk-abh03a:1064_0": "483. Idāni paribhogamayapuññakathā nāma hoti. Tattha “tesaṃ divā ca ratto ca, sadā",
  "atk-abh03a:1064_1": "puññaṃ pavaḍḍhatī”ti ca “yassa bhikkhave, bhikkhu cīvaraṃ paribhuñjamāno”ti ca evamādīni",
  "atk-abh03a:1064_2": "suttāni ayoniso gahetvā yesaṃ paribhogamayaṃ nāma puññaṃ atthī”ti laddhi, seyyathāpi",
  "atk-abh03a:1064_3": "rājagirikasiddhatthikasammitiyānaṃ; te sandhāya paribhogamayanti pucchā sakavādissa,",
  "atk-abh03a:1064_4": "paṭiññā itarassa. Atha naṃ “puññaṃ nāma phassādayo kusalā dhammā, na tato paraṃ,",
  "atk-abh03a:1064_5": "tasmā phassādīhi te vaḍḍhitabba”nti codetuṃ paribhogamayo phassotiādi āraddhaṃ. Taṃ",
  "atk-abh03a:1064_6": "sabbaṃ itarena tesaṃ avaḍḍhanato paṭikkhittaṃ. Latāviyātiādīni “kiriyāya vā bhāvanāya",
  "atk-abh03a:1064_7": "vā vināpi yathā latādīni sayameva vaḍḍhanti, kiṃ te evaṃ vaḍḍhantī”ti codanatthaṃ",
  "atk-abh03a:1064_8": "vuttāni. Tathā panassa avaḍḍhanato na hevāti paṭikkhittaṃ.",
  "atk-abh03a:1065_0": "484. Na samannāharatīti pañhe paṭiggāhakānaṃ paribhogena purimacetanā vaḍḍhati, evaṃ",
  "atk-abh03a:1065_1": "taṃ hoti puññanti laddhivasena paṭijānāti. Tato anāvaṭṭentassātiādīhi puṭṭho dāyakassa",
  "atk-abh03a:1065_2": "cāgacetanaṃ sandhāya paṭikkhipati. Tattha anāvaṭṭentassāti dānacetanāya purecārikena",
  "atk-abh03a:1065_3": "āvajjanena bhavaṅgaṃ anāvaṭṭentassa aparivaṭṭentassa. Anābhogassāti nirābhogassa.",
  "atk-abh03a:1065_4": "Asamannāharantassāti na samannāharantassa. Āvajjanañhi bhavaṅgaṃ vicchinditvā attano",
  "atk-abh03a:1065_5": "gatamagge uppajjamānaṃ dānacetanaṃ samannāharati nāma. Evaṃkiccena iminā cittena",
  "atk-abh03a:1065_6": "asamannāharantassa puññaṃ hotīti pucchati. Amanasikarontassāti manaṃ akarontassa.",
  "atk-abh03a:1065_7": "Āvajjanena hi tadanantaraṃ uppajjamānaṃ manaṃ karoti nāma. Evaṃ akarontassāti attho.",
  "atk-abh03a:1065_8": "Upayogavacanasmiñhi etaṃ bhummaṃ. Acetayantassāti cetanaṃ anuppādentassa. Apatthentassāti",
  "atk-abh03a:1065_9": "patthanāsaṅkhātaṃ kusalacchandaṃ akarontassa. Appaṇidahantassāti dānacetanāvasena",
  "atk-abh03a:1065_10": "cittaṃ aṭṭhapentassāti attho. Nanu āvaṭṭentassāti vāre ābhogassāti ābhogavato. Atha",
  "atk-abh03a:1065_11": "vā ābhogā assa, ābhogassa vā anantaraṃ taṃ puññaṃ hotīti attho.",
  "atk-abh03a:1066_0": "485. Dvinnaṃ phassānantiādīsupi ekakkhaṇe dāyakassa dvinnaṃ phassādīnaṃ abhāvā paṭikkhipati,",
  "atk-abh03a:1066_1": "dāyakassa ca paribhuñjantassa cāti ubhinnaṃ phassādayo sandhāya paṭijānāti. Apicassa",
  "atk-abh03a:1066_2": "pañcannaṃ viññāṇānaṃ samodhānaṃ hotīti laddhi, tassāpi vasena paṭijānāti. Atha naṃ",
  "atk-abh03a:1066_3": "sakavādī pariyāyassa dvāraṃpidahitvā ujuvipaccanīkavasena codetuṃ kusalādipañhaṃ",
  "atk-abh03a:1066_4": "pucchati. Tatrāpi kusalākusalānaṃ ekassekakkhaṇe sampayogābhāvaṃ sandhāya paṭikkhipati.",
  "atk-abh03a:1066_5": "Paribhogamayaṃ pana cittavippayuttaṃ uppajjatīti laddhiyā paṭijānāti. Atha naṃ sakavādī suttena niggaṇhāti.",
  "atk-abh03a:1067_0": "486. Suttasādhane ārāmaropakādīnaṃ anussaraṇapaṭisaṅkharaṇādivasena antarantarā uppajjamānaṃ",
  "atk-abh03a:1067_1": "puññaṃ sandhāya sadā puññaṃ pavaḍḍhatīti vuttaṃ. Appamāṇo tassa puññābhisandoti idaṃ",
  "atk-abh03a:1067_2": "appamāṇavihārino dinnapaccayattā ca “evarūpo me cīvaraṃ paribhuñjatī”ti anumodanavasena",
  "atk-abh03a:1067_3": "ca vuttaṃ. Taṃ so paribhogamayanti sallakkheti. Yasmā pana paṭiggāhakena paṭiggahetvā",
  "atk-abh03a:1067_4": "aparibhuttepi deyyadhamme puññaṃ hotiyeva, tasmā sakavādīvādova balavā, tattha paṭiggāhakena",
  "atk-abh03a:1067_5": "paṭiggahiteti attho daṭṭhabbo. Sesaṃ uttānatthamevāti.",
  "atk-abh03a:1068": "Paribhogamayapuññakathāvaṇṇanā.",
  "atk-abh03a:1069": "6. Itodinnakathāvaṇṇanā",
  "atk-abh03a:1070_0": "488-491. Idāni ito dinnakathā nāma hoti. Tattha yesaṃ “ito dinnena yāpenti, petā",
  "atk-abh03a:1070_1": "kālaṅkatā tahi”nti vacanaṃ nissāya “yaṃ ito cīvarādi dinnaṃ teneva yāpentī”ti laddhi,",
  "atk-abh03a:1070_2": "seyyathāpi rājagirikasiddhatthikānaṃ; te sandhāya ito dinnenāti pucchā sakavādissa,",
  "atk-abh03a:1070_3": "paṭiññā itarassa. Puna cīvarādivasena anuyutto paṭikkhipati. Añño aññassa kārakoti",
  "atk-abh03a:1070_4": "aññassa vipākadāyakānaṃ kammānaṃ añño kārako, na attanāva attano kammaṃ karotīti",
  "atk-abh03a:1070_5": "vuttaṃ hoti. Evaṃ puṭṭho pana itaro suttavirodhabhayena paṭikkhipati. Dānaṃ dentanti",
  "atk-abh03a:1070_6": "dānaṃ dadamānaṃ disvāti attho. Tattha yasmā attano anumoditattā ca tesaṃ tattha bhogā",
  "atk-abh03a:1070_7": "uppajjanti, tasmāssa iminā kāraṇena laddhiṃ patiṭṭhapentassāpi appatiṭṭhitāva hoti.",
  "atk-abh03a:1070_8": "Na hi te ito dinneneva vatthunā yāpenti. Sesesupi suttasādhanesu eseva nayoti.",
  "atk-abh03a:1071": "Ito dinnakathāvaṇṇanā.",
  "atk-abh03a:1072": "7. Pathavīkammavipākotikathāvaṇṇanā",
  "atk-abh03a:1073_0": "492. Idāni pathavī kammavipākotikathā nāma hoti. Tattha yasmā “atthi issariyasaṃvattaniyaṃ",
  "atk-abh03a:1073_1": "kammaṃ, ādhipaccasaṃvattaniyaṃ kamma”nti ettha issarānaṃ bhāvo issariyaṃ nāma, adhipatīnañca",
  "atk-abh03a:1073_2": "bhāvo ādhipaccaṃ nāma, pathavissariyaādhipaccasaṃvattanikañca kammaṃ atthīti vuttaṃ.",
  "atk-abh03a:1073_3": "Tasmā yesaṃ “pathavī kammavipāko”ti laddhi, seyyathāpi andhakānaṃ; te sandhāya pathavīti",
  "atk-abh03a:1073_4": "pucchā sakavādissa, paṭiññā itarassa. Sukhavedanīyātiādi kammavipākasabhāvadassanavasena",
  "atk-abh03a:1073_5": "vuttaṃ. “Phasso hotī”tiādinā nayena niddiṭṭhesu vipākesu phasso sukhavedanīyādibhedo",
  "atk-abh03a:1073_6": "hoti. So ca saññādayo ca sukhavedanādīhi sampayuttā, vedanādayo saññādīhi, sabbepi",
  "atk-abh03a:1073_7": "sārammaṇā, atthi ca nesaṃ purecārikaāvaṭṭanādisaṅkhātaṃ āvajjanaṃ, kammapaccayabhūtā",
  "atk-abh03a:1073_8": "cetanā, yo tattha iṭṭhavipāko, tassa patthanā, paṇidhānavasena pavattā mūlataṇhā,",
  "atk-abh03a:1073_9": "kiṃ te evarūpā pathavīti pucchati. Itaro paṭikkhipati. Paṭilomapucchādīni uttānatthāneva.",
  "atk-abh03a:1074_0": "493. Kammavipāko paresaṃ sādhāraṇoti pañhe phassādayo sandhāya paṭikkhipati, kammasamuṭṭhānaṃ",
  "atk-abh03a:1074_1": "rūpañca pathavīādīnaṃyeva ca sādhāraṇabhāvaṃ sandhāya paṭijānāti. Asādhāraṇamaññesanti",
  "atk-abh03a:1074_2": "suttaṃ parasamayato āharitvā dassitaṃ. Sabbe sattā pathaviṃ paribhuñjantīti pañhe",
  "atk-abh03a:1074_3": "pathaviṃ anissite sandhāya paṭikkhipati, nissite sandhāya paṭijānāti. Pathaviṃ aparibhuñjitvā",
  "atk-abh03a:1074_4": "parinibbāyantīti pañhe āruppe parinibbāyantānaṃ vasena paṭijānāti. Kammavipākaṃ akhepetvāti",
  "atk-abh03a:1074_5": "idaṃ parasamayavasena vuttaṃ. Kammavipākañhi khepetvāva parinibbāyantīti tesaṃ laddhi.",
  "atk-abh03a:1074_6": "Sakasamaye pana katokāsassa kammassa uppannaṃ vipākaṃ akhepetvā parinibbānaṃ natthi.",
  "atk-abh03a:1074_7": "Tesañca laddhiyā pathavī sādhāraṇavipākattā uppannavipākoyeva hoti. Taṃ vipākabhāvena",
  "atk-abh03a:1074_8": "ṭhitaṃ akhepetvā parinibbānaṃ na yujjatīti codetuṃ vaṭṭati. Itaro laddhivasena paṭikkhipati.",
  "atk-abh03a:1074_9": "Cakkavattisattassa kammavipākanti pañhe asādhāraṇaṃ phassādiṃ sandhāya paṭikkhipati,",
  "atk-abh03a:1074_10": "sādhāraṇaṃ sandhāya paṭijānāti. Pathavīsamuddasūriyacandimādayo hi sabbesaṃ sādhāraṇakammavipākoti tesaṃ laddhi.",
  "atk-abh03a:1075_0": "494. Issariyasaṃvattaniyanti ettha issariyaṃ nāma bahudhanatā. Ādhipaccaṃ nāma sesajane",
  "atk-abh03a:1075_1": "attano vase vattetvā tehi garukātabbaṭṭhena adhipatibhāvo. Tattha kammaṃ paṭilābhavasena",
  "atk-abh03a:1075_2": "taṃsaṃvattanikaṃ nāma hoti, na janakavasena. Tasmā vipākabhāve asādhakametanti.",
  "atk-abh03a:1076": "Pathavī kammavipākotikathāvaṇṇanā.",
  "atk-abh03a:1077": "8. Jarāmaraṇaṃ vipākotikathāvaṇṇanā",
  "atk-abh03a:1078_0": "495. Idāni jarāmaraṇaṃ vipākotikathā nāma hoti. Tattha yesaṃ “atthi dubbaṇṇasaṃvattaniyaṃ",
  "atk-abh03a:1078_1": "kammaṃ appāyukasaṃvattaniyaṃ kamma”nti ettha dubbaṇṇatā nāma jarā. Appāyukatā nāma",
  "atk-abh03a:1078_2": "maraṇaṃ. Taṃsaṃvattaniyañca kammaṃ atthi. Tasmā jarāmaraṇaṃ vipākoti laddhi, seyyathāpi",
  "atk-abh03a:1078_3": "andhakānaṃ; te sandhāya pucchā sakavādissa, paṭiññā itarassa. Paṭilomapañhe anārammaṇanti",
  "atk-abh03a:1078_4": "rūpadhammānaṃ tāva anārammaṇameva, arūpānaṃ pana jarāmaraṇaṃ sampayogalakkhaṇābhāvā anārammaṇameva.",
  "atk-abh03a:1079_0": "496. Akusalānaṃ dhammānaṃ jarāmaraṇaṃ akusalānaṃ dhammānaṃ vipākoti pañhe jarāmaraṇena",
  "atk-abh03a:1079_1": "nāma aniṭṭhavipākena bhavitabbanti laddhiyā paṭijānāti. Teneva kāraṇena kusalānaṃ",
  "atk-abh03a:1079_2": "dhammānaṃ jarāmaraṇassa kusalavipākataṃ paṭikkhipati. Parato cassa akusalavipākataññeva paṭijānāti.",
  "atk-abh03a:1080_0": "Kusalānañca akusalānañcāti pucchāvasena ekato kataṃ, ekakkhaṇe pana taṃ natthi. Abyākatānaṃ",
  "atk-abh03a:1080_1": "avipākānaṃ jarāmaraṇaṃ vipākoti vattabbatāya pariyāyo natthi, tasmā abyākatavasena pucchā na katā.",
  "atk-abh03a:1081_0": "497. Dubbaṇṇasaṃvattaniyanti ettha dubbaṇṇiyaṃ nāma aparisuddhavaṇṇatā. Appāyukatā",
  "atk-abh03a:1081_1": "nāma āyuno ciraṃ pavattituṃ asamatthatā. Tattha akusalakammaṃ kammasamuṭṭhānassa",
  "atk-abh03a:1081_2": "dubbaṇṇarūpassa kammapaccayo hoti, asadisattā panassa taṃvipāko na hoti. Utusamuṭṭhānādino",
  "atk-abh03a:1081_3": "pana taṃpaṭilābhavasena āyuno ca upacchedakavasena paccayo hoti. Evametaṃ pariyāyena",
  "atk-abh03a:1081_4": "taṃsaṃvattanikaṃ nāma hoti, na vipākaphassādīnaṃ viya janakavasena, tasmā vipākabhāve",
  "atk-abh03a:1081_5": "asādhakaṃ. Sesamettha heṭṭhā vuttasadisamevāti.",
  "atk-abh03a:1082": "Jarāmaraṇaṃ vipākotikathāvaṇṇanā.",
  "atk-abh03a:1083": "9. Ariyadhammavipākakathāvaṇṇanā",
  "atk-abh03a:1084_0": "498. Idāni ariyadhammavipākakathā nāma hoti. Tattha yesaṃ kilesappahānamattameva",
  "atk-abh03a:1084_1": "sāmaññaphalaṃ, na cittacetasikā dhammāti laddhi, seyyathāpi andhakānaṃ; te sandhāya",
  "atk-abh03a:1084_2": "natthi ariyadhammavipākoti pucchā sakavādissa. Tattha ariyadhammavipākoti maggasaṅkhātassa",
  "atk-abh03a:1084_3": "ariyadhammassa vipāko. Kilesakkhayamattaṃ ariyaphalanti laddhiyā paṭiññā itarassa.",
  "atk-abh03a:1084_4": "Sāmaññanti samaṇabhāvo, maggassetaṃ nāmaṃ. “Sāmaññañca vo, bhikkhave, desessāmi sāmaññaphalañcā”ti",
  "atk-abh03a:1084_5": "hi vuttaṃ. Brahmaññepi eseva nayo.",
  "atk-abh03a:1085_0": "Sotāpattiphalaṃ na vipākotiādīsu sotāpattimaggādīnaṃ apacayagāmitaṃ sandhāya ariyaphalānaṃ",
  "atk-abh03a:1085_1": "navipākabhāvaṃ paṭijānāti, dānaphalādīnaṃ paṭikkhipati. So hi ācayagāmittikassa evaṃ",
  "atk-abh03a:1085_2": "atthaṃ dhāreti – vipākasaṅkhātaṃ ācayaṃ gacchanti, taṃ vā ācinantā gacchantīti ācayagāmino,",
  "atk-abh03a:1085_3": "vipākaṃ apacinantā gacchantīti apacayagāminoti. Tasmā evaṃ paṭijānāti ca paṭikkhipati ca.",
  "atk-abh03a:1086_0": "500. Kāmāvacaraṃ kusalaṃ savipākaṃ ācayagāmītiādikā pucchā paravādissa, paṭiññā ca",
  "atk-abh03a:1086_1": "paṭikkhepo ca sakavādissa. Lokiyañhi kusalaṃ vipākacutipaṭisandhiyo ceva vaṭṭañca",
  "atk-abh03a:1086_2": "ācinantaṃ gacchatīti ācayagāmi. Lokuttarakusalaṃ cutipaṭisandhiyo ceva vaṭṭañca apacinantaṃ",
  "atk-abh03a:1086_3": "gacchatīti apacayagāmi. Evametaṃ savipākameva hoti, na apacayagāmivacanamattena avipākaṃ.",
  "atk-abh03a:1086_4": "Imamatthaṃ sandhāyettha sakavādino paṭiññā ca paṭikkhepo ca veditabbāti.",
  "atk-abh03a:1087": "Ariyadhammavipākakathāvaṇṇanā.",
  "atk-abh03a:1088": "10. Vipāko vipākadhammadhammotikathāvaṇṇanā",
  "atk-abh03a:1089_0": "501. Idāni vipāko vipākadhammadhammotikathā nāma hoti. Tattha yasmā vipāko vipākassa",
  "atk-abh03a:1089_1": "aññamaññādipaccayavasena paccayo hoti, tasmā vipākopi vipākadhammadhammoti yesaṃ",
  "atk-abh03a:1089_2": "laddhi, seyyathāpi andhakānaṃ; te sandhāya pucchā sakavādissa, paṭiññā itarassa.",
  "atk-abh03a:1089_3": "Tassa vipākoti tassa vipākadhammadhammassa vipākassa yo vipāko, sopi te vipākadhammadhammo",
  "atk-abh03a:1089_4": "hotīti pucchati. Itaro āyatiṃ vipākadānābhāvaṃ sandhāya paṭikkhipati. Dutiyaṃ puṭṭho",
  "atk-abh03a:1089_5": "tappaccayāpi aññassa vipākassa uppattiṃ sandhāya paṭijānāti. Evaṃ sante panassa kusalākusalassa",
  "atk-abh03a:1089_6": "viya tassāpi vipākassa vipāko, tassāpi vipākoti vaṭṭānupacchedo āpajjatīti puṭṭho",
  "atk-abh03a:1089_7": "samayavirodhabhayena paṭikkhipati.",
  "atk-abh03a:1090_0": "Vipākoti vātiādimhi vacanasādhane pana yadi vipākassa vipākadhammadhammena ekatthatā",
  "atk-abh03a:1090_1": "bhaveyya, kusalākusalabyākatānaṃ ekatthataṃ āpajjeyyāti paṭikkhipati. Vipāko ca vipākadhammadhammo",
  "atk-abh03a:1090_2": "cāti ettha ayaṃ adhippāyo – so hi catūsu vipākakkhandhesu ekekaṃ aññamaññapaccayādīsu",
  "atk-abh03a:1090_3": "paccayaṭṭhena vipākadhammadhammataṃ paccayuppannaṭṭhena ca vipākaṃ maññamāno “vipāko",
  "atk-abh03a:1090_4": "vipākadhammadhammo”ti puṭṭho āmantāti paṭijānāti. Atha naṃ sakavādī “yasmā tayā ekakkhaṇe",
  "atk-abh03a:1090_5": "catūsu khandhesu vipāko vipākadhammadhammopi anuññāto, tasmā tesaṃ sahagatādibhāvo",
  "atk-abh03a:1090_6": "āpajjatī”ti codetuṃ evamāha. Itaro kusalākusalasaṅkhātaṃ vipākadhammadhammaṃ sandhāya",
  "atk-abh03a:1090_7": "paṭikkhipati. Taññeva akusalanti yadi te vipāko vipākadhammadhammo, yo akusalavipāko,",
  "atk-abh03a:1090_8": "so akusalaṃ āpajjati. Kasmā? Vipākadhammadhammena ekattā. Taññeva kusalantiādīsupi eseva nayo.",
  "atk-abh03a:1091": "502. Aññamaññapaccayāti idaṃ sahajātānaṃ paccayamattavasena vuttaṃ, tasmā asādhakaṃ. Mahābhūtānampi ca aññamaññapaccayatā vuttā, na ca tāni vipākāni, na ca vipākadhammadhammānīti.",
  "atk-abh03a:1092": "Vipāko vipākadhammadhammotikathāvaṇṇanā.",
  "atk-abh03a:1093": "Sattamo vaggo.",
  "atk-abh03a:1094": "8. Aṭṭhamavaggo",
  "atk-abh03a:1095": "1. Chagatikathāvaṇṇanā",
  "atk-abh03a:1096_0": "503-504. Idāni chagatikathā nāma hoti. Tattha asurakāyena saddhiṃ chagatiyoti yesaṃ",
  "atk-abh03a:1096_1": "laddhi, seyyathāpi andhakānañceva uttarāpathakānañca; te sandhāya pucchā sakavādissa,",
  "atk-abh03a:1096_2": "paṭiññā itarassa. Atha naṃ sakavādī “pañca kho panimā, sāriputta, gatiyo”ti lomahaṃsanapariyāye",
  "atk-abh03a:1096_3": "paricchinnānaṃ gatīnaṃ vasena codetuṃ nanu pañca gatiyotiādimāha. Itaro suttavirodhabhayena",
  "atk-abh03a:1096_4": "paṭijānāti. Kasmā pana sakavādī cha gatiyo na sampaṭicchati, nanu “catūhāpāyehi ca",
  "atk-abh03a:1096_5": "vippamutto”ti ettha asurakāyopi gahitoti. Saccaṃ gahito, na panesā gati. Kasmā? Visuṃ",
  "atk-abh03a:1096_6": "abhāvato. Asurakāyasmiñhi kālakañcikā asurā petagatiyā saṅgahitā, vepacittiparisā",
  "atk-abh03a:1096_7": "devagatiyā, asurakāyoti visuṃ ekā gati nāma natthi.",
  "atk-abh03a:1097_0": "Idāni etameva atthaṃ dassetuṃ nanu kālakañcikātiādi āraddhaṃ. Tattha samānavaṇṇāti",
  "atk-abh03a:1097_1": "sadisarūpasaṇṭhānā bībhacchā virūpā duddassikā. Samānabhogāti sadisamethunasamācārā.",
  "atk-abh03a:1097_2": "Samānāhārāti sadisakheḷasiṅghāṇikapubbalohitādiāhārā. Samānāyukāti sadisaāyuparicchedā.",
  "atk-abh03a:1097_3": "Āvāhavivāhanti kaññāgahaṇañceva kaññādānañca. Sukkapakkhe samānavaṇṇāti sadisarūpasaṇṭhānā",
  "atk-abh03a:1097_4": "abhirūpā pāsādikā dassanīyā pabhāsampannā. Samānabhogāti sadisapañcakaāmaguṇabhogā.",
  "atk-abh03a:1097_5": "Samānāhārāti sadisasudhābhojanādiāhārā. Sesaṃ vuttanayameva. Nanu atthi asurakāyoti",
  "atk-abh03a:1097_6": "idaṃ asurakāyasseva sādhakaṃ. Tassa pana visuṃ gatiparicchedābhāvena na gatisādhakanti.",
  "atk-abh03a:1098": "Chagatikathāvaṇṇanā.",
  "atk-abh03a:1099": "2. Antarābhavakathāvaṇṇanā",
  "atk-abh03a:1100_0": "505. Idāni antarābhavakathā nāma hoti. Tattha yesaṃ “antarā parinibbāyī”ti suttapadaṃ",
  "atk-abh03a:1100_1": "ayoniso gahetvā “antarābhavo nāma atthi, yattha satto dibbacakkhuko viya adibbacakkhuko,",
  "atk-abh03a:1100_2": "iddhimā viya aniddhimā mātāpitisamāgamañceva utusamayañca olokayamāno sattāhaṃ vā",
  "atk-abh03a:1100_3": "atirekasattāhaṃ vā tiṭṭhatī”ti laddhi, seyyathāpi pubbaseliyānañceva sammitiyānañca;",
  "atk-abh03a:1100_4": "te sandhāya atthīti pucchā sakavādissa, laddhiyaṃ ṭhatvā paṭiññā itarassa. Atha naṃ",
  "atk-abh03a:1100_5": "ye ca bhagavatā tayo bhavā vuttā, tesaṃ vasena codetuṃ kāmabhavotiādimāha. Tatrāyaṃ",
  "atk-abh03a:1100_6": "adhippāyo – yadi te antarābhavo nāma koci bhavo atthi, tena kāmabhavādīnaṃyeva aññatarena",
  "atk-abh03a:1100_7": "bhavitabbaṃ pañcavokārabhavādinā viya, tena taṃ pucchāmi – “kiṃ te ayaṃ antarābhavo",
  "atk-abh03a:1100_8": "nāma kāmabhavo, udāhu rūpabhavo arūpabhavo vā”ti? Itaro tathā anicchanto sabbaṃ paṭikkhipati.",
  "atk-abh03a:1100_9": "Kāmabhavassa cātiādi yadi antarābhavo nāma atthi, imesaṃ bhavānaṃ antarā dvinnaṃ",
  "atk-abh03a:1100_10": "sīmānaṃ sīmantarikā viya bhaveyyāti codetuṃ āraddhaṃ. Paravādī pana tathā anicchanto",
  "atk-abh03a:1100_11": "sabbapañhe paṭikkhipati kevalaṃ laddhiyā, na sahadhammena. Teneva naṃ sakavādī ‘no",
  "atk-abh03a:1100_12": "vata re’ti paṭisedheti.",
  "atk-abh03a:1101_0": "506. Pañcamī sā yonītiādīnipi yathāparicchinnayoniādīsu so samodhānaṃ na gacchati,",
  "atk-abh03a:1101_1": "atha tena tato tato atirekena bhavitabbanti codetuṃ vuttāni. Antarābhavūpagaṃ kammanti",
  "atk-abh03a:1101_2": "yadi sopi eko bhavo, yathā kāmabhavūpagādīni kammāni atthīti satthārā vibhajitvā",
  "atk-abh03a:1101_3": "dassitāni, evaṃ tadupagenāpi kammena bhavitabbanti codanatthaṃ vuttaṃ. Yasmā pana",
  "atk-abh03a:1101_4": "parasamaye antarābhavūpagaṃ nāma pāṭiyekkaṃ kammaṃ natthi, yaṃ yaṃ bhavaṃ upapajjissati,",
  "atk-abh03a:1101_5": "tadupageneva kammena antarābhave nibbattatīti tesaṃ laddhi, tasmā ‘naheva’nti paṭikkhittaṃ.",
  "atk-abh03a:1101_6": "Atthi antarābhavūpagā sattāti puṭṭhopi kāmabhavūpagāyeva nāma teti laddhiyā paṭikkhipati.",
  "atk-abh03a:1101_7": "Jāyantītiādīni puṭṭhopi tattha jātijarāmaraṇāni ceva cutipaṭisandhiparamparañca anicchanto",
  "atk-abh03a:1101_8": "paṭikkhipati. Rūpādivasena puṭṭhopi yasmā antarābhavasattassa anidassanaṃ rūpaṃ,",
  "atk-abh03a:1101_9": "vedanādayopi aññesaṃ viya na oḷārikāti tassa laddhi, tasmā paṭikkhipati. Imināva",
  "atk-abh03a:1101_10": "kāraṇena pañcavokārabhavabhāvepi paṭikkhepo veditabbo.",
  "atk-abh03a:1102_0": "507. Idāni kāmabhavo bhavo gatītiādi bhavasaṃsandanaṃ nāma hoti. Tatrāyaṃ adhippāyo",
  "atk-abh03a:1102_1": "– yadi te antarābhavo nāma koci bhavo bhaveyya, yathā kāmabhavādīsu bhavagatiādibhedo",
  "atk-abh03a:1102_2": "labbhati, tathā tatrāpi labbhetha. Yathā vā tattha na labbhati, tathā imesupi na",
  "atk-abh03a:1102_3": "labbhetha. Samānasmiñhi bhavabhāve etesvevesa vibhāgo atthi, na itarasminti ko ettha",
  "atk-abh03a:1102_4": "visesahetūti. Itaro puna laddhimattavasena taṃ taṃ paṭijānāti ceva paṭikkhipati ca.",
  "atk-abh03a:1103_0": "508. Sabbesaññeva sattānaṃ atthi antarābhavoti puṭṭho yasmā nirayūpagaasaññasattūpagaarūpūpagānaṃ",
  "atk-abh03a:1103_1": "antarābhavaṃ na icchati, tasmā paṭikkhipati. Teneva kāraṇena paṭilome paṭijānāti.",
  "atk-abh03a:1103_2": "Ānantariyassātiādi yesaṃ so antarābhavaṃ na icchati, te tāva vibhajitvā dassetuṃ",
  "atk-abh03a:1103_3": "vuttaṃ. Taṃ sabbaṃ pāḷianusāreneva veditabbaṃ saddhiṃ suttasādhanenāti.",
  "atk-abh03a:1104": "Antarābhavakathāvaṇṇanā.",
  "atk-abh03a:1105": "3. Kāmaguṇakathāvaṇṇanā",
  "atk-abh03a:1106_0": "510. Idāni kāmaguṇakathā nāma hoti. Tattha sakasamaye tāva kāmadhātūti vatthukāmāpi",
  "atk-abh03a:1106_1": "vuccanti – kilesakāmāpi kāmabhavopi. Etesu hi vatthukāmā kamanīyaṭṭhena kāmā, sabhāvanissattasuññataṭṭhena",
  "atk-abh03a:1106_2": "dhātūti kāmadhātu. Kilesakāmā kamanīyaṭṭhena ceva kamanaṭṭhena ca kāmā, yathāvuttenevatthena",
  "atk-abh03a:1106_3": "dhātūti kāmadhātu. Kāmabhavo kamanīyaṭṭhena kamanaṭṭhena vatthukāmapavattidesaṭṭhenāti",
  "atk-abh03a:1106_4": "tīhi kāraṇehi kāmo, yathāvuttenevatthena dhātūti kāmadhātu. Parasamaye pana – “pañcime,",
  "atk-abh03a:1106_5": "bhikkhave, kāmaguṇā”ti vacanamattaṃ nissāya pañceva kāmaguṇā kāmadhātūti gahitaṃ.",
  "atk-abh03a:1106_6": "Tasmā yesaṃ ayaṃ laddhi, seyyathāpi etarahi pubbaseliyānaṃ; te sandhāya kāmadhātunānattaṃ",
  "atk-abh03a:1106_7": "bodhetuṃ pañcevāti pucchā sakavādissa, laddhivasena paṭiññā itarassa. Nanu atthītiādi",
  "atk-abh03a:1106_8": "kilesakāmadassanatthaṃ vuttaṃ. Tattha tappaṭisaṃyuttoti kāmaguṇapaṭisaṃyutto, kāmaguṇārammaṇoti",
  "atk-abh03a:1106_9": "attho. No ca vata re vattabbe pañcevāti imesu tappaṭisaṃyuttachandādīsu sati pañceva",
  "atk-abh03a:1106_10": "kāmaguṇā kāmadhātūti na vattabbaṃ. Etepi hi chandādayo kamanīyaṭṭhena kāmā ca dhātu",
  "atk-abh03a:1106_11": "cātipi kāmadhātu. Kamanaṭṭhena kāmasaṅkhātā dhātūtipi kāmadhātūti attho.",
  "atk-abh03a:1107_0": "Manussānaṃ cakkhuntiādi vatthukāmadassanatthaṃ vuttaṃ. Tattha paravādī channampi",
  "atk-abh03a:1107_1": "āyatanānaṃ vatthukāmabhāvena nakāmadhātubhāvaṃ paṭikkhipitvā puna manoti puṭṭho mahaggatalokuttaraṃ",
  "atk-abh03a:1107_2": "sandhāya nakāmadhātubhāvaṃ paṭijānāti. Yasmā pana sabbopi tebhūmakamano kāmadhātuyeva,",
  "atk-abh03a:1107_3": "tasmā naṃ sakavādī suttena niggaṇhāti.",
  "atk-abh03a:1108_0": "511. Kāmaguṇā bhavotiādi bhavassa kāmadhātubhāvadassanatthaṃ vuttaṃ. Yasmā pana kāmaguṇamatte",
  "atk-abh03a:1108_1": "bhavoti vohāro natthi, tasmā paravādī nahevāti paṭikkhipati. Kāmaguṇūpagaṃ kammantiādi",
  "atk-abh03a:1108_2": "sabbaṃ kāmaguṇamattassa nakāmadhātubhāvadassanatthaṃ vuttaṃ. Kāmadhātusaṅkhātakāmabhavūpagameva",
  "atk-abh03a:1108_3": "hi kammaṃ atthi, kāmabhavūpagā eva ca sattā honti. Tattha jāyanti jiyanti miyanti",
  "atk-abh03a:1108_4": "cavanti upapajjanti, na kāmaguṇesūti iminā upāyena sabbattha attho veditabboti.",
  "atk-abh03a:1109": "Kāmaguṇakathāvaṇṇanā.",
  "atk-abh03a:1110": "4. Kāmakathāvaṇṇanā",
  "atk-abh03a:1111_0": "513-514. Idāni kāmakathā nāma hoti. Tattha yesaṃ “pañcime, bhikkhave, kāmaguṇā”ti",
  "atk-abh03a:1111_1": "vacanamattaṃ nissāya rūpāyatanādīni pañcevāyatanāni kāmāti laddhi, seyyathāpi pubbaseliyānaṃ;",
  "atk-abh03a:1111_2": "tesaṃ kilesakāmasseva nippariyāyena kāmabhāvaṃ dassetuṃ pañcevāti pucchā sakavādissa,",
  "atk-abh03a:1111_3": "paṭiññā itarassa. Sesamettha uttānatthamevāti.",
  "atk-abh03a:1112": "Kāmakathāvaṇṇanā.",
  "atk-abh03a:1113": "5. Rūpadhātukathāvaṇṇanā",
  "atk-abh03a:1114_0": "515-516. Idāni rūpadhātukathā nāma hoti. Tattha “rūpino dhammā rūpadhātu nāmā”ti",
  "atk-abh03a:1114_1": "yesaṃ laddhi, seyyathāpi andhakānaṃ; te sandhāya rūpinoti pucchā sakavādissa, paṭiññā",
  "atk-abh03a:1114_2": "itarassa. Atha naṃ sakavādī yasmā rūpadhātu nāma rūpabhavo, na rūpamattameva, tasmā",
  "atk-abh03a:1114_3": "tenatthena codetuṃ rūpadhātūtiādimāha. Taṃ sabbaṃ kāmaguṇakathāyaṃ vuttanayeneva",
  "atk-abh03a:1114_4": "veditabbaṃ. Sāva kāmadhātūti puṭṭho bhūmiparicchedena virodhaṃ passamāno paṭikkhipati.",
  "atk-abh03a:1114_5": "Puna daḷhaṃ katvā puṭṭho attano laddhivasena paṭijānāti. Evaṃ sante pana dvīhi bhavehi",
  "atk-abh03a:1114_6": "samannāgatatā āpajjati, tena taṃ sakavādī kāmabhavena cāti ādimāha. Itaro ekassa",
  "atk-abh03a:1114_7": "dvīhi samannāgatābhāvato paṭikkhipatīti.",
  "atk-abh03a:1115": "Rūpadhātukathāvaṇṇanā.",
  "atk-abh03a:1116": "6. Arūpadhātukathāvaṇṇanā",
  "atk-abh03a:1117_0": "517-518. Arūpadhātukathāyapi imināvupāyena attho veditabbo. Arūpadhammesu pana vedanākkhandhameva",
  "atk-abh03a:1117_1": "gahetvā vedanā bhavotiādinā nayenettha desanā katā. Tattha kiṃ te arūpino dhammāti",
  "atk-abh03a:1117_2": "saṅkhaṃ gatā vedanādīsu aññatarā hotīti evamattho daṭṭhabbo. Sesaṃ heṭṭhā vuttanayeneva veditabbanti.",
  "atk-abh03a:1118": "Arūpadhātukathāvaṇṇanā.",
  "atk-abh03a:1119": "7. Rūpadhātuyā āyatanakathāvaṇṇanā",
  "atk-abh03a:1120_0": "519. Idāni rūpadhātuyā āyatanakathā nāma hoti. Tattha yesaṃ “rūpī manomayo sabbaṅgapaccaṅgī",
  "atk-abh03a:1120_1": "ahīnindriyo”ti suttaṃ nissāya brahmakāyikānaṃ ghānādinimittānipi āyatanānevāti kappetvā",
  "atk-abh03a:1120_2": "saḷāyataniko tesaṃ attabhāvoti laddhi, seyyathāpi andhakānañceva sammitiyānañca;",
  "atk-abh03a:1120_3": "te sandhāya saḷāyatanikoti pucchā sakavādissa, laddhivasena paṭiññā itarassa. Atha",
  "atk-abh03a:1120_4": "naṃ yaṃ tattha āyatanaṃ natthi, tassa vasena codetuṃ atthi tattha ghānāyatanantiādi",
  "atk-abh03a:1120_5": "āraddhaṃ. Tato paravādī yaṃ tattha ajjhattikānaṃ tiṇṇaṃ āyatanānaṃ ghānādikaṃ saṇṭhānanimittaṃ",
  "atk-abh03a:1120_6": "tadeva āyatananti laddhiyā paṭijānāti. Bāhirānaṃ gandhāyatanādīnaṃ vasena puṭṭho",
  "atk-abh03a:1120_7": "ghānappasādādayo tattha na icchati, tasmā tesaṃ gocaraṃ paṭisedhento paṭikkhipati.",
  "atk-abh03a:1120_8": "Paṭilomapañhasaṃsandanapañhesupi imināvupāyena attho veditabbo.",
  "atk-abh03a:1121_0": "521. Atthi tattha ghānāyatanaṃ atthi gandhāyatanaṃ tena ghānena taṃ gandhaṃ ghāyatīti",
  "atk-abh03a:1121_1": "tasmiṃyeva parasamaye ekacce ācariye sandhāya vuttaṃ. Te kira tattha cha ajjhattikāni",
  "atk-abh03a:1121_2": "āyatanāni paripuṇṇāni icchanti, āyatanena ca nāma sakiccakena bhavitabbanti tehi",
  "atk-abh03a:1121_3": "ghānādīhi te gandhādayo ghāyanti sāyanti phusantītipi icchanti. Taṃ laddhiṃ sandhāya",
  "atk-abh03a:1121_4": "paravādī āmantāti paṭijānāti.",
  "atk-abh03a:1122_0": "522. Atthi tattha mūlagandhotiādīni pana puṭṭho atthibhāvaṃ sādhetuṃ asakkonto paṭikkhipati.",
  "atk-abh03a:1122_1": "Nanu atthi tattha ghānanimittantiādi saṇṭhānamattasseva sādhakaṃ, na āyatanassa,",
  "atk-abh03a:1122_2": "tasmā udāhaṭampi anudāhaṭasadisamevāti.",
  "atk-abh03a:1123": "Rūpadhātuyā āyatanakathāvaṇṇanā.",
  "atk-abh03a:1124": "8. Arūpe rūpakathāvaṇṇanā",
  "atk-abh03a:1125_0": "524-526. Idāni arūpe rūpakathā nāma hoti. Tattha yesaṃ “viññāṇapaccayā nāmarūpa”nti",
  "atk-abh03a:1125_1": "vacanato āruppabhavepi oḷārikarūpā nissaṭaṃ sukhumarūpaṃ atthīti laddhi, seyyathāpi",
  "atk-abh03a:1125_2": "andhakānaṃ; te sandhāya atthi rūpanti pucchā sakavādissa, paṭiññā itarassa. Sesamettha uttānatthamevāti.",
  "atk-abh03a:1126": "Arūpe rūpakathāvaṇṇanā.",
  "atk-abh03a:1127": "9. Rūpaṃ kammantikathāvaṇṇanā",
  "atk-abh03a:1128_0": "527-537. Idāni rūpaṃ kammantikathā nāma hoti. Tattha yesaṃ kāyavacīviññattisaṅkhātaṃ",
  "atk-abh03a:1128_1": "rūpameva kāyakammaṃ vacīkammaṃ nāma, tañca kusalasamuṭṭhānaṃ kusalaṃ, akusalasamuṭṭhānaṃ",
  "atk-abh03a:1128_2": "akusalanti laddhi, seyyathāpi mahisāsakānañceva sammitiyānañca; te sandhāya kusalena",
  "atk-abh03a:1128_3": "cittena samuṭṭhitanti pucchā sakavādissa, paṭiññā itarassa. Atha naṃ sace taṃ kusalaṃ,",
  "atk-abh03a:1128_4": "yvāyaṃ sārammaṇādibhedo kusalassa labbhati, atthi te so tassāti codetuṃ sārammaṇantiādi",
  "atk-abh03a:1128_5": "āraddhaṃ. Tattha patthanā paṇidhīti cetanāyevetaṃ vevacanaṃ. Kusalacetanāyeva hi",
  "atk-abh03a:1128_6": "pakappayamānā patthanāti. Pakappanavasena ṭhitattā paṇidhīti ca vuccati. Parato pana",
  "atk-abh03a:1128_7": "kusalena cittena samuṭṭhitā vedanā saññā cetanā saddhātiādīsu vedanādīnaññeva cettha",
  "atk-abh03a:1128_8": "patthanā paṇidhīti labbhati, na cetanāya. Kasmā? Dvinnaṃ cetanānaṃ ekato abhāvā,",
  "atk-abh03a:1128_9": "sotapatitattā pana evaṃ tanti gatāti veditabbā. Rūpāyatanantiādi purimavāre “sabbantaṃ",
  "atk-abh03a:1128_10": "kusala”nti saṃkhittassa pabhedadassanatthaṃ vuttaṃ. Sesā saṃsandananayā, vacīkammakathā",
  "atk-abh03a:1128_11": "“akusalena cittena samuṭṭhita”ntiādividhānañca sabbaṃ pāḷianusāreneva veditabbaṃ.",
  "atk-abh03a:1128_12": "Asucīti panettha sukkaṃ adhippetaṃ. Suttasādhanaṃ uttānatthameva.",
  "atk-abh03a:1129": "Rūpaṃ kammantikathāvaṇṇanā.",
  "atk-abh03a:1130": "10. Jīvitindriyakathāvaṇṇanā",
  "atk-abh03a:1131_0": "540. Idāni jīvitindriyakathā nāma hoti. Tattha yesaṃ jīvitindriyaṃ nāma cittavippayutto",
  "atk-abh03a:1131_1": "arūpadhammo, tasmā rūpajīvitindriyaṃ natthīti laddhi, seyyathāpi pubbaseliyānañceva",
  "atk-abh03a:1131_2": "sammitiyānañca; te sandhāya pucchā sakavādissa, paṭiññā itarassa. Natthi rūpīnaṃ",
  "atk-abh03a:1131_3": "dhammānaṃ āyūti pañhe upādinnarūpānampi tiṇakaṭṭhādīnampi santānavasena pavattimeva",
  "atk-abh03a:1131_4": "āyu ṭhiti yapanā yāpanā iriyanā vattanā pālanāti icchati, tasmā paṭikkhipati. Atthīti",
  "atk-abh03a:1131_5": "pañhepi iminā kāraṇena paṭijānāti. Atthi arūpajīvitindriyanti pañhe arūpadhammānaṃ",
  "atk-abh03a:1131_6": "cittavippayuttaṃ jīvitindriyasantānaṃ nāma atthīti icchati, tasmā paṭijānāti.",
  "atk-abh03a:1132": "541. Rūpīnaṃ dhammānaṃ āyu arūpajīvitindriyanti pañhe sattasantāne rūpino vā hontu arūpino vā, sabbesaṃ cittavippayuttaṃ arūpajīvitindriyameva icchati, tasmā paṭijānāti.",
  "atk-abh03a:1133_0": "542. Nirodhasamāpannapañhesupi cittavippayuttaṃ arūpajīvitameva sandhāya paṭikkhipati",
  "atk-abh03a:1133_1": "ca paṭijānāti ca. Sakavādī pana taṃ asampaṭicchanto yaṃ arūpapavatte asati atthi,",
  "atk-abh03a:1133_2": "rūpena tena bhavitabbanti codetuṃ hañcītiādimāha. Saṅkhārakkhandhapañhe phassādisaṅkhārakkhandhaṃ",
  "atk-abh03a:1133_3": "sandhāya paṭikkhipati, kāyakammādisaṅkhārakkhandhaṃ sandhāya paṭijānāti. Kāyaviññatti",
  "atk-abh03a:1133_4": "vacīviññatti sammāvācā sammākammanto jīvitindriyanti evamādayopi dhammā saṅkhārakkhandhapariyāpannātissa",
  "atk-abh03a:1133_5": "laddhi. Sakavādī pana taṃ asampaṭicchanto yadi niruddhepi arūpapavatte saṅkhārakkhandho",
  "atk-abh03a:1133_6": "atthi, catunnampi khandhānaṃ atthitā hotūti codetuṃ atthi vedanākkhandhoti ādimāha.",
  "atk-abh03a:1133_7": "Itaro antosamāpattiṃ sandhāya paṭikkhipati, samāpajjantassa ca vuṭṭhahantassa ca",
  "atk-abh03a:1133_8": "pubbāparabhāgaṃ sandhāya paṭijānāti.",
  "atk-abh03a:1134_0": "543. Asaññasattavārepi eseva nayo. Tassa hi laddhiyā asaññasattānaṃ paṭisandhikāle",
  "atk-abh03a:1134_1": "cittaṃ uppajjitvā nirujjhati, tena saha cittavippayuttaarūpajīvitindriyaṃ uppajjitvā",
  "atk-abh03a:1134_2": "yāvatāyukaṃ pavattati. Tasmā tesaṃ jīvitindriyaṃ natthīti puṭṭho paṭikkhipati, atthīti",
  "atk-abh03a:1134_3": "puṭṭho paṭijānāti. Vedanākkhandhādayopi tesaṃ pavattivasena paṭikkhipati, cutipaṭisandhivasena",
  "atk-abh03a:1134_4": "paṭijānāti. Sakavādī pana taṃ anicchanto “sace tattha ekakkhaṇepi vedanādayo atthi,",
  "atk-abh03a:1134_5": "pañcavokārabhavattaṃ pāpuṇātī”ti codetuṃ pañcavokārabhavoti āha. Itaro suttavirodhabhayā paṭikkhipati.",
  "atk-abh03a:1135_0": "544-545. Ekadesaṃ bhijjatīti pañhe sampayuttaṃ bhijjati, vippayuttaṃ tiṭṭhatīti tassa",
  "atk-abh03a:1135_1": "laddhi, tasmā paṭijānāti. Dve jīvitindriyānīti pucchā paravādissa, paṭiññā sakavādissa.",
  "atk-abh03a:1135_2": "Rūpārūpavasena hi dve jīvitindriyāni, tehiyeva satto jīvati, tesaṃ bhaṅgena maratīti",
  "atk-abh03a:1135_3": "vuccati. Cutikkhaṇasmiñhi dvepi jīvitāni saheva bhijjanti.",
  "atk-abh03a:1136": "Jīvitindriyakathāvaṇṇanā.",
  "atk-abh03a:1137": "11. Kammahetukathāvaṇṇanā",
  "atk-abh03a:1138_0": "546. Idāni kammahetukathā nāma hoti. Tattha yena arahatā purimabhave arahā abbhācikkhitapubbo,",
  "atk-abh03a:1138_1": "so tassa kammassa hetu arahattā parihāyatīti yesaṃ laddhi, seyyathāpi pubbaseliyānañceva",
  "atk-abh03a:1138_2": "sammitiyānañca; te sandhāya kammahetūti pucchā sakavādissa, paṭiññā itarassa. Sesaṃ",
  "atk-abh03a:1138_3": "parihānikathāyaṃ vuttanayameva.",
  "atk-abh03a:1139_0": "Handa hi arahantānaṃ abbhācikkhatīti idaṃ yassa kammassa hetu parihāyati, taṃ sampaṭicchāpetuṃ",
  "atk-abh03a:1139_1": "vadati. Atha naṃ sakavādī taṃ pakkhaṃ paṭijānāpetvā “yadi evaṃ yehi arahanto na abbhācikkhitapubbā,",
  "atk-abh03a:1139_2": "te sabbe arahattaṃ pāpuṇeyyu”nti codetuṃ ye kecītiādimāha. Itaro tassa kammassa arahattaṃ",
  "atk-abh03a:1139_3": "sampāpuṇane niyāmaṃ apassanto paṭikkhipati.",
  "atk-abh03a:1140": "Kammahetukathāvaṇṇanā.",
  "atk-abh03a:1141": "Aṭṭhamo vaggo.",
  "atk-abh03a:1142": "9. Navamavaggo",
  "atk-abh03a:1143": "1. Ānisaṃsadassāvīkathāvaṇṇanā",
  "atk-abh03a:1144_0": "547. Idāni ānisaṃsadassāvīkathā nāma hoti. Tattha sakasamaye saṅkhāre ādīnavato nibbānañca",
  "atk-abh03a:1144_1": "ānisaṃsato passantassa saṃyojanappahānaṃ hotīti nicchayo. Yesaṃ pana tesu dvīsupi",
  "atk-abh03a:1144_2": "ekaṃsikavādaṃ gahetvā “ānisaṃsadassāvinova saṃyojanappahānaṃ hotī”ti laddhi, seyyathāpi",
  "atk-abh03a:1144_3": "andhakānaṃ; te sandhāya pucchā sakavādissa, paṭiññā itarassa. Athassa “ekaṃsikavādo",
  "atk-abh03a:1144_4": "tayā gahito, ādīnavopi daṭṭhabboyevā”ti vibhāgadassanatthaṃ sakavādī saṅkhāretiādimāha.",
  "atk-abh03a:1145_0": "Saṅkhāre ca aniccato manasikaroti, nibbāne ca ānisaṃsadassāvī hotīti pañhasmiṃ ayamadhippāyo",
  "atk-abh03a:1145_1": "– ānisaṃsadassāvissa saṃyojanānaṃ pahānaṃ hotīti tesaṃ laddhi. Nanu saṅkhāre aniccato",
  "atk-abh03a:1145_2": "manasikaroto saṃyojanā pahīyantīti ca puṭṭho āmantāti paṭijānāti. Tena te saṅkhāre",
  "atk-abh03a:1145_3": "ca aniccato manasikaroti, nibbāne ca ānisaṃsadassāvī hotīti idaṃ āpajjati, kiṃ sampaṭicchasi",
  "atk-abh03a:1145_4": "etanti. Tato paravādī ekacittakkhaṇaṃ sandhāya paṭikkhipati, dutiyaṃ puṭṭho nānācittavasena",
  "atk-abh03a:1145_5": "paṭijānāti. Sakavādī panassa adhippāyaṃ madditvā aniccamanasikārassa ānisaṃsadassāvitāya",
  "atk-abh03a:1145_6": "ca ekato paṭiññātattā dvinnaṃ phassānaṃ dvinnaṃ cittānaṃ samodhānaṃ hotīti pucchati.",
  "atk-abh03a:1145_7": "Itaro dvinnaṃ samodhānaṃ apassanto paṭikkhipati. Dukkhatotiādipañhesupi eseva nayo.",
  "atk-abh03a:1145_8": "Kiṃ panettha sanniṭṭhānaṃ, kiṃ aniccādito manasikaroto saṃyojanā pahīyanti, udāhu",
  "atk-abh03a:1145_9": "nibbāne ānisaṃsadassāvissa, udāhu dvepi ekato karontassāti. Yadi tāva aniccādito",
  "atk-abh03a:1145_10": "manasikaroto pahānaṃ bhaveyya, vipassanācitteneva bhaveyya. Atha ānisaṃsadassāvino,",
  "atk-abh03a:1145_11": "anussavavasena nibbāne ānisaṃsaṃ passantassa vipassanācitteneva bhaveyya, atha dvepi",
  "atk-abh03a:1145_12": "ekato karontassa bhaveyya, dvinnaṃ phassādīnaṃ samodhānaṃ bhaveyya. Yasmā pana ariyamaggakkhaṇe",
  "atk-abh03a:1145_13": "aniccādimanasikārassa kiccaṃ nipphattiṃ gacchati puna niccatotiādigahaṇassa anuppattidhammabhāvato,",
  "atk-abh03a:1145_14": "nibbāne ca paccakkhatova ānisaṃsadassanaṃ ijjhati, tasmā kiccanipphattivasena aniccādito",
  "atk-abh03a:1145_15": "manasikaroto ārammaṇaṃ katvā pavattivasena ca nibbāne ānisaṃsadassāvissa saṃyojanānaṃ",
  "atk-abh03a:1145_16": "pahānaṃ hotīti veditabbaṃ.",
  "atk-abh03a:1146": "548. Nibbāne sukhānupassīti suttaṃ nibbāne sukhānupassanādibhāvameva sādheti, na ānisaṃsadassāvitāmattena saṃyojanānaṃ pahānaṃ. Tasmā ābhatampi anābhatasadisamevāti.",
  "atk-abh03a:1147": "Ānisaṃsadassāvīkathāvaṇṇanā.",
  "atk-abh03a:1148": "2. Amatārammaṇakathāvaṇṇanā",
  "atk-abh03a:1149_0": "549. Idāni amatārammaṇakathā nāma hoti. Tattha yesaṃ “nibbānaṃ maññatī”tiādīnaṃ ayoniso",
  "atk-abh03a:1149_1": "atthaṃ gahetvā amatārammaṇaṃ saṃyojanaṃ hotīti laddhi, seyyathāpi pubbaseliyānaṃ,",
  "atk-abh03a:1149_2": "te sandhāya pucchā sakavādissa, paṭiññā itarassa. Atha naṃ sace amatārammaṇaṃ saṃyojanaṃ,",
  "atk-abh03a:1149_3": "amatassa saṃyojaniyādibhāvo āpajjatīti codetuṃ amataṃ saṃyojaniyantiādimāha. Itaro",
  "atk-abh03a:1149_4": "suttavirodhabhayena sabbaṃ paṭikkhipati. Iminā upāyena sabbavāresu attho veditabbo.",
  "atk-abh03a:1149_5": "Nibbānaṃ nibbānatoti āhaṭasuttaṃ pana diṭṭhadhammanibbānaṃ sandhāya bhāsitaṃ, tasmā asādhakanti.",
  "atk-abh03a:1150": "Amatārammaṇakathāvaṇṇanā.",
  "atk-abh03a:1151": "3. Rūpaṃ sārammaṇantikathāvaṇṇanā",
  "atk-abh03a:1152_0": "552-553. Idāni rūpaṃ sārammaṇantikathā nāma hoti. Tattha rūpaṃ sappaccayaṭṭhena sārammaṇaṃ",
  "atk-abh03a:1152_1": "nāma hoti, na aññaṃ ārammaṇaṃ karotīti ārammaṇapaccayavasena. Yesaṃ pana avisesena",
  "atk-abh03a:1152_2": "rūpaṃ sārammaṇanti laddhi, seyyathāpi uttarāpathakānaṃ; te sandhāya ārammaṇatthassa",
  "atk-abh03a:1152_3": "vibhāgadassanatthaṃ pucchā sakavādissa, paṭiññā itarassa. Sesamettha pāḷianusāreneva",
  "atk-abh03a:1152_4": "veditabbaṃ. Na vattabbanti pañhe olubbhārammaṇaṃ sandhāya paṭiññā sakavādissa. Dutiyapañhepi",
  "atk-abh03a:1152_5": "paccayārammaṇaṃ sandhāya paṭiññā tasseva. Iti sappaccayaṭṭhenevettha sārammaṇatā siddhāti.",
  "atk-abh03a:1153": "Rūpaṃ sārammaṇantikathāvaṇṇanā.",
  "atk-abh03a:1154": "4. Anusayā anārammaṇakathāvaṇṇanā",
  "atk-abh03a:1155_0": "554-556. Idāni anusayā anārammaṇātikathā nāma hoti. Tattha yesaṃ anusayā nāma cittavippayuttā",
  "atk-abh03a:1155_1": "ahetukā abyākatā, teneva ca anārammaṇāti laddhi, seyyathāpi andhakānañceva ekaccānañca",
  "atk-abh03a:1155_2": "uttarāpathakānaṃ; te sandhāya anusayāti pucchā sakavādissa, paṭiññā itarassa. Atha",
  "atk-abh03a:1155_3": "naṃ anārammaṇena nāma evaṃvidhena bhavitabbanti codetuṃ rūpantiādimāha. Kāmarāgotiādi",
  "atk-abh03a:1155_4": "kāmarāgānusayato anaññattā dassitaṃ. Saṅkhārakkhandho anārammaṇoti pañhe cittasampayuttasaṅkhārakkhandhaṃ",
  "atk-abh03a:1155_5": "sandhāya paṭikkhipati. Anusayaṃ jīvitindriyaṃ kāyakammādirūpañca saṅkhārakkhandhapariyāpannaṃ,",
  "atk-abh03a:1155_6": "taṃ sandhāya paṭijānāti. Imināvupāyena sabbavāresu attho veditabbo. Sānusayoti pañhe",
  "atk-abh03a:1155_7": "pana appahīnānusayattā sānusayatā anuññātā. Na anusayānaṃ pavattisabbhāvā. Yo hi",
  "atk-abh03a:1155_8": "appahīno, na so atīto, nānāgato, na paccuppanno ca. Maggavajjhakileso panesa appahīnattāva",
  "atk-abh03a:1155_9": "atthīti vuccati. Evarūpassa ca idaṃ nāma ārammaṇanti na vattabbaṃ. Tasmā taṃ paṭikkhittaṃ.",
  "atk-abh03a:1155_10": "Taṃ panetaṃ na kevalaṃ anusayassa, rāgādīnampi tādisameva, tasmā anusayānaṃ anārammaṇatāsādhakaṃ na hotīti.",
  "atk-abh03a:1156": "Anusayā anārammaṇātikathāvaṇṇanā.",
  "atk-abh03a:1157": "5. Ñāṇaṃ anārammaṇantikathāvaṇṇanā",
  "atk-abh03a:1158_0": "557-558. Idāni ñāṇaṃ anārammaṇantikathā nāma hoti. Tattha yasmā arahā cakkhuviññāṇasamaṅgī",
  "atk-abh03a:1158_1": "ñāṇīti vuccati, tassa ñāṇassa tasmiṃ khaṇe ārammaṇaṃ natthi, tasmā ñāṇaṃ anārammaṇanti",
  "atk-abh03a:1158_2": "yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā itarassa.",
  "atk-abh03a:1158_3": "Sesamettha anusayakathāyaṃ vuttanayeneva veditabbanti.",
  "atk-abh03a:1159": "Ñāṇaṃ anārammaṇantikathāvaṇṇanā.",
  "atk-abh03a:1160": "6. Atītānāgatārammaṇakathāvaṇṇanā",
  "atk-abh03a:1161_0": "559-561. Idāni atītānāgatārammaṇakathā nāma hoti. Tattha yasmā atītānāgatārammaṇaṃ",
  "atk-abh03a:1161_1": "nāma natthi, tasmā tadārammaṇena cittena ārammaṇassa natthitāya anārammaṇena bhavitabbanti",
  "atk-abh03a:1161_2": "atītaṃ anārammaṇanti yesaṃ laddhi, seyyathāpi uttarāpathakānaṃ, te sandhāya atītārammaṇanti",
  "atk-abh03a:1161_3": "pucchā sakavādissa, paṭiññā itarassa. Sesamettha yathāpāḷimeva niyyātīti.",
  "atk-abh03a:1162": "Atītānāgatārammaṇakathāvaṇṇanā.",
  "atk-abh03a:1163": "7. Vitakkānupatitakathāvaṇṇanā",
  "atk-abh03a:1164_0": "562. Idāni vitakkānupatitakathā nāma hoti. Tattha vitakkānupatitā nāma duvidhā –",
  "atk-abh03a:1164_1": "ārammaṇato ca sampayogato ca. Tattha asukacittaṃ nāma vitakkassārammaṇaṃ na hotīti",
  "atk-abh03a:1164_2": "niyamābhāvato siyā sabbaṃ cittaṃ vitakkānupatitaṃ, vitakkavippayuttacittasabbhāvato",
  "atk-abh03a:1164_3": "pana na sabbaṃ cittaṃ vitakkānupatitaṃ. Iti imaṃ vibhāgaṃ akatvā aviseseneva sabbaṃ",
  "atk-abh03a:1164_4": "cittaṃ vitakkānupatitanti yesaṃ laddhi, seyyathāpi uttarāpathakānaṃ, te sandhāya",
  "atk-abh03a:1164_5": "pucchā sakavādissa, paṭiññā itarassa. Sesamettha pāḷivaseneva niyyātīti.",
  "atk-abh03a:1165": "Vitakkānupatitakathāvaṇṇanā.",
  "atk-abh03a:1166": "8. Vitakkavipphārasaddakathāvaṇṇanā",
  "atk-abh03a:1167_0": "563. Idāni vitakkavipphārasaddakathā nāma hoti. Tattha yasmā “vitakkavicārā vacīsaṅkhārā”ti",
  "atk-abh03a:1167_1": "vuttā, tasmā sabbaso vitakkayato vicārayato antamaso manodhātupavattikālepi vitakkavipphāro",
  "atk-abh03a:1167_2": "saddoyevāti yesaṃ laddhi, seyyathāpi pubbaseliyānaṃ; te sandhāya sabbasoti pucchā",
  "atk-abh03a:1167_3": "sakavādissa paṭiññā itarassa. Atha naṃ yadi vitakkavipphāramattaṃ saddo, phassādivipphāropi",
  "atk-abh03a:1167_4": "saddo bhaveyyāti codetuṃ sabbaso phusayatotiādimāha. Itaro tādisaṃ suttalesaṃ apassanto",
  "atk-abh03a:1167_5": "paṭikkhipati. Vitakkavipphāro saddo sotaviññeyyoti vitakkassa vipphāramattameva saddoti",
  "atk-abh03a:1167_6": "katvā pucchati, na vitakkavipphārasamuṭṭhitaṃ suttapamattānaṃ saddaṃ, itaro paṭikkhipati.",
  "atk-abh03a:1167_7": "Nanu vitakkavipphārasaddo na sotaviññeyyoti idaṃ tasseva laddhiyā dasseti. So hi",
  "atk-abh03a:1167_8": "vitakkavipphāramattameva saddaṃ vadati, so na sotaviññeyyoti. Itaro pana “vitakkavipphārasaddaṃ",
  "atk-abh03a:1167_9": "sutvā ādisatī” ti vacanato sotaviññeyyovāti vadati.",
  "atk-abh03a:1168": "Vitakkavipphārasaddakathāvaṇṇanā.",
  "atk-abh03a:1169": "9. Nayathācittassa vācātikathāvaṇṇanā",
  "atk-abh03a:1170_0": "564. Idāni nayathācittassa vācātikathā nāma hoti. Tattha yasmā koci aññaṃ bhaṇissāmīti",
  "atk-abh03a:1170_1": "aññaṃ bhaṇati, tasmā nayathācittassa vācā cittānurūpā cittānugatikā na hoti, vināpi",
  "atk-abh03a:1170_2": "cittena pavattatīti yesaṃ laddhi; seyyathāpi pubbaseliyānaṃ; te sandhāya pucchā sakavādissa,",
  "atk-abh03a:1170_3": "paṭiññā itarassa. Atha naṃ “yadi taṃsamuṭṭhāpakaṃ cittaṃ na siyā, phassādayopi tasmiṃ",
  "atk-abh03a:1170_4": "khaṇe na siyu”nti codetuṃ aphassakassātiādimāha. Na bhaṇitukāmotiādīsu yasmā aññaṃ",
  "atk-abh03a:1170_5": "bhaṇissāmīti aññaṃ bhaṇantopi bhaṇitukāmoyeva nāma hoti, tasmā na hevāti paṭikkhipati.",
  "atk-abh03a:1171_0": "565. Nanu atthi koci aññaṃ bhaṇissāmītiādīsu cīvaranti bhaṇitukāmo cīranti bhaṇeyya.",
  "atk-abh03a:1171_1": "Tattha aññaṃ bhaṇitukāmatācittaṃ, aññaṃ bhaṇanacittaṃ, iti pubbabhāgena cittena asadisattā",
  "atk-abh03a:1171_2": "ayathācitto nāma hoti, tenassa kevalaṃ anāpatti nāma hoti, na pana cīranti vacanasamuṭṭhāpakacittaṃ",
  "atk-abh03a:1171_3": "natthi, iti acittakā sā vācāti atthaṃ sandhāya iminā udāharaṇena “nayathācittassa",
  "atk-abh03a:1171_4": "vācā”ti patiṭṭhāpitāpi appatiṭṭhāpitāva hotīti.",
  "atk-abh03a:1172": "Nayathācittassa vācātikathāvaṇṇanā.",
  "atk-abh03a:1173": "10. Nayathācittassa kāyakammantikathāvaṇṇanā",
  "atk-abh03a:1174_0": "566-567. Idāni nayathācittassa kāyakammantikathā nāma hoti. Tattha yasmā koci aññatra",
  "atk-abh03a:1174_1": "gacchissāmīti aññatra gacchati, tasmā nayathācittassa kāyakammaṃ cittānurūpaṃ cittānugatikaṃ",
  "atk-abh03a:1174_2": "na hoti, vināpi cittena pavattatīti yesaṃ laddhi, seyyathāpi pubbaseliyānaṃyeva,",
  "atk-abh03a:1174_3": "te sandhāya pucchā sakavādissa, paṭiññā itarassa. Sesamettha heṭṭhā vuttanayeneva veditabbanti.",
  "atk-abh03a:1175": "Nayathācittassa kāyakammantikathāvaṇṇanā.",
  "atk-abh03a:1176": "11. Atītānāgatasamannāgatakathāvaṇṇanā",
  "atk-abh03a:1177_0": "568-570. Idāni atītānāgatehi samannāgatakathā nāma hoti. Tattha samannāgatapaññatti",
  "atk-abh03a:1177_1": "paṭilābhapaññattīti dve paññattiyo veditabbā. Tāsu paccuppannadhammasamaṅgī samannāgatoti",
  "atk-abh03a:1177_2": "vuccati. Aṭṭha samāpattilābhino pana samāpattiyo kiñcāpi na ekakkhaṇe pavattanti,",
  "atk-abh03a:1177_3": "aññā atītā honti, aññā anāgatā, aññā paccuppannā, paṭivijjhitvā aparihīnatāya pana",
  "atk-abh03a:1177_4": "lābhīti vuccati. Tattha yesaṃ imaṃ vibhāgaṃ aggahetvā yasmā jhānalābhīnaṃ atītānāgatāni",
  "atk-abh03a:1177_5": "jhānānipi atthi, tasmā “te atītenapi anāgatenapi samannāgatā”ti laddhi, seyyathāpi",
  "atk-abh03a:1177_6": "andhakānaṃ. Te sandhāya pucchā sakavādissa, paṭiññā itarassa. Sesamettha uttānatthamevāti.",
  "atk-abh03a:1177_7": "“Aṭṭhavimokkhajhāyī”tiādi pana lābhībhāvassa sādhakaṃ, na samannāgatabhāvassāti.",
  "atk-abh03a:1178": "Atītānāgatasamannāgatakathāvaṇṇanā.",
  "atk-abh03a:1179": "Navamo vaggo.",
  "atk-abh03a:1180": "10. Dasamavaggo",
  "atk-abh03a:1181": "1. Nirodhakathāvaṇṇanā",
  "atk-abh03a:1182_0": "571-572. Idāni nirodhakathā nāma hoti. Tattha yesaṃ “upapattesiyanti saṅkhaṃ gatassa",
  "atk-abh03a:1182_1": "bhavaṅgacittassa bhaṅgakkhaṇena saheva kiriyāti saṅkhaṃ gatā kusalā vā akusalā vā",
  "atk-abh03a:1182_2": "cattāro khandhā cittasamuṭṭhānarūpañcāti pañcakkhandhā uppajjanti. Tesu hi anuppannesu",
  "atk-abh03a:1182_3": "bhavaṅge niruddhe santativicchedo bhaveyyā”ti laddhi, seyyathāpi andhakānaṃ; te sandhāya",
  "atk-abh03a:1182_4": "upapattesiyeti pucchā sakavādissa, paṭiññā itarassa. Tattha upapattesiyeti catūsupi",
  "atk-abh03a:1182_5": "padesu bahuvacanabhummatthe ekavacanabhummaṃ. Upapattesiyesu pañcasu khandhesu aniruddhesūti",
  "atk-abh03a:1182_6": "ayañhettha attho. Dasannanti upapattesiyakhandhānañca kiriyakhandhānañca vasena vuttaṃ.",
  "atk-abh03a:1182_7": "Tattha paṭhamapañhe khandhalakkhaṇavasena kiriyavasena ca pañceva nāma te khandhāti",
  "atk-abh03a:1182_8": "paṭikkhipati. Dutiyapañhe purimapacchimavasena upapattesiyakiriyavasena ca nānattaṃ",
  "atk-abh03a:1182_9": "sandhāya paṭijānāti. Dvinnaṃ pana phassānaṃ cittānañca samodhānaṃ puṭṭho suttalesābhāvena paṭikkhipati.",
  "atk-abh03a:1183_0": "Kiriyā cattāroti rūpena vinā kusalā akusalā vā cattāro gahitā. Kiriyāñāṇanti paravādinā",
  "atk-abh03a:1183_1": "cakkhuviññāṇasamaṅgikkhaṇe arahato anuññātaṃ anārammaṇañāṇaṃ. Niruddhe maggo uppajjatīti",
  "atk-abh03a:1183_2": "pucchā paravādissa, aniruddhe anuppajjanato paṭiññā sakavādissa. Mato maggaṃ bhāvetīti",
  "atk-abh03a:1183_3": "chalena pucchā paravādissa. Yasmā pana paṭisandhito yāva cuticittā satto jīvatiyeva",
  "atk-abh03a:1183_4": "nāma, tasmā sakavādī na hevanti paṭikkhipati.",
  "atk-abh03a:1184": "Nirodhakathāvaṇṇanā.",
  "atk-abh03a:1185": "2. Rūpaṃmaggotikathāvaṇṇanā",
  "atk-abh03a:1186_0": "573-575. Idāni rūpaṃ maggotikathā nāma hoti. Tattha yesaṃ “sammāvācākammantājīvā",
  "atk-abh03a:1186_1": "rūpa”nti laddhi, seyyathāpi mahisāsakasammitiyamahāsaṃghikānaṃ; te sandhāya maggasamaṅgissāti",
  "atk-abh03a:1186_2": "pucchā sakavādissa, paṭiññā itarassa. Atha naṃ “yadi te sammāvācādayo rūpaṃ, na viratiyo,",
  "atk-abh03a:1186_3": "yathā sammādiṭṭhādimaggo sārammaṇādisabhāvo, evaṃ tampi rūpaṃ siyā”ti codetuṃ sārammaṇotiādimāha.",
  "atk-abh03a:1186_4": "Tattha paṭikkhepo ca paṭiññā ca paravādino laddhianurūpena veditabbā. Sesamettha uttānatthamevāti.",
  "atk-abh03a:1187": "Rūpaṃ maggotikathāvaṇṇanā.",
  "atk-abh03a:1188": "3. Pañcaviññāṇasamaṅgissa maggakathāvaṇṇanā",
  "atk-abh03a:1189_0": "576. Idāni pañcaviññāṇasamaṅgissa maggakathā nāma hoti. Tattha yesaṃ “cakkhunā rūpaṃ",
  "atk-abh03a:1189_1": "disvā na nimittaggāhī hotī”ti suttaṃ nissāya “pañcaviññāṇasamaṅgissa atthi maggabhāvanā”ti",
  "atk-abh03a:1189_2": "laddhi, seyyathāpi mahāsaṃghikānaṃ, te sandhāya pucchā sakavādissa, paṭiññā itarassa.",
  "atk-abh03a:1189_3": "Atha naṃ “sace tassa maggabhāvanā atthi, pañcaviññāṇagatikena vā maggena, maggagatikehi",
  "atk-abh03a:1189_4": "vā pañcaviññāṇehi bhavitabbaṃ, na ca tāni maggagatikāni anibbānārammaṇattā alokuttarattā",
  "atk-abh03a:1189_5": "ca, na maggo pañcaviññāṇagatiko tesaṃ lakkhaṇena asaṅgahitattā”ti codetuṃ nanu pañcaviññāṇā",
  "atk-abh03a:1189_6": "uppannavatthukātiādimāha. Tatrāyaṃ adhippāyo – yadi pañcaviññāṇasamaṅgissa maggabhāvanā",
  "atk-abh03a:1189_7": "siyā, yena manoviññāṇena maggo sampayutto, tampi pañcaviññāṇasamaṅgissa siyā. Evaṃ",
  "atk-abh03a:1189_8": "sante yadidaṃ “pañcaviññāṇā uppannavatthukā”tiādi lakkhaṇaṃ vuttaṃ, taṃ evaṃ avatvā",
  "atk-abh03a:1189_9": "“cha viññāṇā”ti vattabbaṃ siyā. Tathā pana avatvā “pañcaviññāṇā”tveva vuttaṃ, tasmā",
  "atk-abh03a:1189_10": "na vatabbaṃ “pañcaviññāṇasamaṅgissa atthi maggabhāvanā”ti. Yasmā cettha ayameva adhippāyo,",
  "atk-abh03a:1189_11": "tasmā sakavādī taṃ lakkhaṇaṃ paravādiṃ sampaṭicchāpetvā no ca vata re vattabbe pañcaviññāṇasamaṅgissa",
  "atk-abh03a:1189_12": "atthi maggabhāvanāti āha.",
  "atk-abh03a:1190_0": "Aparo nayo – pañcaviññāṇā uppannavatthukā, maggo avatthukopi hoti. Te ca uppannārammaṇā,",
  "atk-abh03a:1190_1": "maggo navattabbārammaṇo. Te purejātavatthukāva maggo avatthukopi. Te purejātārammaṇā,",
  "atk-abh03a:1190_2": "maggo apurejātārammaṇo. Te ajjhattikavatthukāva maggo avatthukopi hoti. Te ca rūpādivasena",
  "atk-abh03a:1190_3": "bāhirārammaṇā, maggo nibbānārammaṇo. Te aniruddhaṃ vatthuṃ nissayaṃ katvā pavattanato",
  "atk-abh03a:1190_4": "asambhinnavatthukā, maggo avatthukopi. Te aniruddhāneva rūpādīni ārabbha pavattanato",
  "atk-abh03a:1190_5": "asambhinnārammaṇā, maggo nibbānārammaṇo. Te nānāvatthukā, maggo avatthuko vā ekavatthuko",
  "atk-abh03a:1190_6": "vā. Te nānārammaṇā maggo ekārammaṇo. Te attano attanova rūpādigocare pavattanato",
  "atk-abh03a:1190_7": "na aññamaññassa gocaravisayaṃ paccanubhonti, maggo rūpādīsu ekampi gocaraṃ na karoti.",
  "atk-abh03a:1190_8": "Te kiriyamanodhātuṃ purecārikaṃ katvā uppajjanato na asamannāhārā na amanasikārā",
  "atk-abh03a:1190_9": "uppajjanti, maggo nirāvajjanova. Te sampaṭicchanādīhi vokiṇṇā uppajjanti, maggassa",
  "atk-abh03a:1190_10": "vokāroyeva natthi. Te aññamaññaṃ pubbacarimabhāvena uppajjanti, maggassa tehi saddhiṃ",
  "atk-abh03a:1190_11": "purimapacchimatāva natthi, tesaṃ anuppattikāle tikkhavipassanāsamaye, tesaṃ anuppattidese",
  "atk-abh03a:1190_12": "āruppepi ca uppajjanato. Te sampaṭicchanādīhi antaritattā na aññamaññassa samanantarā",
  "atk-abh03a:1190_13": "uppajjanti, maggassa sampaṭicchanādīhi antaritabhāvova natthi. Tesaṃ aññatra abhinipātā",
  "atk-abh03a:1190_14": "ābhogamattampi kiccaṃ natthi, maggassa kilesasamugghātanaṃ kiccanti. Yasmā cettha",
  "atk-abh03a:1190_15": "ayampi adhippāyo, tasmā sakavādī imehākārehi paravādiṃ maggassa apañcaviññāṇagatikabhāvaṃ",
  "atk-abh03a:1190_16": "sampaṭicchāpetvā no ca vata re vattabbe pañcaviññāṇasamaṅgissa atthi maggabhāvanāti āha.",
  "atk-abh03a:1191_0": "577. Suññataṃ ārabbhāti “yathā lokuttaramaggo suññataṃ nibbānaṃ ārabbha, lokiyo suddhasaṅkhārapuñjaṃ",
  "atk-abh03a:1191_1": "ārabbha uppajjati, kiṃ te evaṃ cakkhuviññāṇa”nti pucchati. Itaro “cakkhuñca paṭicca",
  "atk-abh03a:1191_2": "rūpe cā”ti vacanato paṭikkhipati. Dutiyaṃ puṭṭho “na nimittaggāhī”ti vacanato yaṃ",
  "atk-abh03a:1191_3": "tattha animittaṃ, tadeva suññatanti sandhāya paṭijānāti. Cakkhuñca paṭiccāti pañhadvayepi eseva nayo.",
  "atk-abh03a:1192_0": "578-579. Cakkhuviññāṇaṃ atītānāgataṃ ārabbhāti ettha ayamadhippāyo – manoviññāṇasamaṅgissa",
  "atk-abh03a:1192_1": "atthi maggabhāvanā, manoviññāṇañca atītānāgatampi ārabbha uppajjati, kiṃ te evaṃ",
  "atk-abh03a:1192_2": "cakkhuviññāṇampīti. Phassaṃ ārabbhātiādīsupi eseva nayo. Cakkhunā rūpaṃ disvā na",
  "atk-abh03a:1192_3": "nimittaggāhīti ettha javanakkhaṇe na nimittaggāhitā vuttā, na cakkhuviññāṇakkhaṇe.",
  "atk-abh03a:1192_4": "Tasmā lokiyamaggampi sandhāyetaṃ asādhakanti.",
  "atk-abh03a:1193": "Pañcaviññāṇasamaṅgissa maggakathāvaṇṇanā.",
  "atk-abh03a:1194": "4. Pañcaviññāṇā kusalāpītikathāvaṇṇanā",
  "atk-abh03a:1195": "580-583. Idāni pañcaviññāṇā kusalāpītikathā nāma hoti. Sā heṭṭhā vuttanayeneva atthato veditabbāti.",
  "atk-abh03a:1196": "Pañcaviññāṇā kusalāpītikathāvaṇṇanā.",
  "atk-abh03a:1197": "5. Pañcaviññāṇā sābhogātikathāvaṇṇanā",
  "atk-abh03a:1198_0": "584-586. Idāni pañcaviññāṇā sābhogātikathā nāma hoti. Tattha ābhogo nāma kusalākusalavasena",
  "atk-abh03a:1198_1": "hoti satthārā ca “cakkhunā rūpaṃ disvā nimittaggāhī hoti, na nimittaggāhī hotī”tiādi",
  "atk-abh03a:1198_2": "vuttaṃ, taṃ ayoniso gahetvā “pañcaviññāṇā sābhogā”ti yesaṃ laddhi, seyyathāpi mahāsaṃghikānaṃ,",
  "atk-abh03a:1198_3": "te sandhāya pucchā sakavādissa, paṭiññā itarassa. Sesamettha purimakathāsadisamevāti.",
  "atk-abh03a:1199": "Pañcaviññāṇā sābhogātikathāvaṇṇanā.",
  "atk-abh03a:1200": "6. Dvīhi sīlehītikathāvaṇṇanā",
  "atk-abh03a:1201_0": "587-589. Idāni dvīhi sīlehītikathā nāma hoti. Tattha “sīle patiṭṭhāya naro sapañño”tiādivacanato",
  "atk-abh03a:1201_1": "yasmā lokiyena sīlena sīlavā lokuttaraṃ maggaṃ bhāveti, tasmā “purimena ca lokiyena",
  "atk-abh03a:1201_2": "maggakkhaṇe lokuttarena cāti dvīhi sīlehi samannāgato nāma hotī”ti yesaṃ laddhi,",
  "atk-abh03a:1201_3": "seyyathāpi mahāsaṃghikānaṃyeva, te sandhāya maggasamaṅgīti pucchā sakavādissa, paṭiññā",
  "atk-abh03a:1201_4": "itarassa. Atha naṃ “yadi so ekakkhaṇe lokiyalokuttarehi dvīhi sīlehi samannāgato,",
  "atk-abh03a:1201_5": "dvīhi phassādīhipi tena samannāgatena bhavitabba”nti codetuṃ dvīhi phassehītiādimāha.",
  "atk-abh03a:1201_6": "Itaro tathārūpaṃ nayaṃ apassanto paṭikkhipati. Lokiyena ca lokuttarena cāti pañhe",
  "atk-abh03a:1201_7": "pubbe samādinnañca maggakkhaṇe uppannasammāvācādīni ca sandhāya paṭijānāti.",
  "atk-abh03a:1202_0": "Lokiye sīle niruddheti pucchā paravādissa, khaṇabhaṅganirodhaṃ sandhāya paṭiññā sakavādissa.",
  "atk-abh03a:1202_1": "Itaro pana taṃ vītikkamaṃ viya sallakkhento dussīlotiādimāha. Laddhipatiṭṭhāpanaṃ",
  "atk-abh03a:1202_2": "panassa pubbe abhinnasīlataṃyeva dīpeti, na dvīhi samannāgatataṃ. Tasmā appatiṭṭhitāva laddhīti.",
  "atk-abh03a:1203": "Dvīhi sīlehītikathāvaṇṇanā.",
  "atk-abh03a:1204": "7. Sīlaṃ acetasikantikathāvaṇṇanā",
  "atk-abh03a:1205_0": "590-594. Idāni sīlaṃ acetasikantikathā nāma hoti. Tattha yasmā sīle uppajjitvā niruddhepi",
  "atk-abh03a:1205_1": "samādānahetuko sīlopacayo nāma atthi, yena so sīlavāyeva nāma hoti, tasmā “sīlaṃ",
  "atk-abh03a:1205_2": "acetasika”nti yesaṃ laddhi, seyyathāpi mahāsaṃghikānaṃ, te sandhāya pucchā sakavādissa,",
  "atk-abh03a:1205_3": "paṭiññā itarassa. Sesamettha “dānaṃ acetasika”ntikathāyaṃ vuttanayeneva veditabbaṃ.",
  "atk-abh03a:1205_4": "Laddhipatiṭṭhāpanampi ayoniso gahitattā appatiṭṭhāpanamevāti.",
  "atk-abh03a:1206": "Sīlaṃ acetasikantikathāvaṇṇanā.",
  "atk-abh03a:1207": "8. Sīlaṃ na cittānuparivattītikathāvaṇṇanā",
  "atk-abh03a:1208": "595-597. Idāni sīlaṃ na cittānuparivattītikathā nāma hoti. Tattha na cittānuparivattīti bhāsantarameva nānaṃ, sesaṃ purimakathāsadisamevāti.",
  "atk-abh03a:1209": "Sīlaṃ na cittānuparivattītikathāvaṇṇanā.",
  "atk-abh03a:1210": "9. Samādānahetukathāvaṇṇanā",
  "atk-abh03a:1211_0": "598-600. Idāni samādānahetukathā nāma hoti. Tattha “ārāmaropā”ti gāthāya atthaṃ ayoniso",
  "atk-abh03a:1211_1": "gahetvā “sadā puññaṃ pavaḍḍhatī”ti vacanato “samādānahetukaṃ sīlaṃ vaḍḍhatī”ti yesaṃ",
  "atk-abh03a:1211_2": "laddhi, seyyathāpi mahāsaṃghikānaññeva, te sandhāya pucchā sakavādissa, cittavippayuttaṃ",
  "atk-abh03a:1211_3": "sīlopacayaṃ sandhāya paṭiññā paravādissa. Sesaṃ purimakathāsadisamevāti.",
  "atk-abh03a:1212": "Samādānahetukathāvaṇṇanā.",
  "atk-abh03a:1213": "10. Viññatti sīlantikathāvaṇṇanā",
  "atk-abh03a:1214_0": "601-602. Idāni viññatti sīlantikathā nāma hoti. Tattha kāyaviññatti kāyakammaṃ, vacīviññatti",
  "atk-abh03a:1214_1": "vacīkammanti gahitattā “viññatti sīla”nti yesaṃ laddhi, seyyathāpi mahāsaṃghikānañceva",
  "atk-abh03a:1214_2": "sammitiyānañca; te sandhāya viññattīti pucchā sakavādissa, paṭiññā itarassa. Atha",
  "atk-abh03a:1214_3": "naṃ yasmā sīlaṃ nāma virati, na rūpadhammo, tasmā tenatthena codetuṃ pāṇātipātā veramaṇītiādimāha.",
  "atk-abh03a:1214_4": "Abhivādanaṃ sīlantiādi yathārūpaṃ viññattiṃ so “sīla”nti maññati taṃ uddharitvā dassetuṃ",
  "atk-abh03a:1214_5": "vuttaṃ. Yasmā pana sā virati na hoti, tasmā puna pāṇātipātātiādimāha. Laddhi panassa",
  "atk-abh03a:1214_6": "chalena patiṭṭhitattā appatiṭṭhitāyevāti.",
  "atk-abh03a:1215": "Viññatti sīlantikathāvaṇṇanā.",
  "atk-abh03a:1216": "11. Aviññatti dussīlyantikathāvaṇṇanā",
  "atk-abh03a:1217_0": "603-604. Idāni aviññatti dussīlyantikathā nāma hoti. Tattha cittavippayuttaṃ apuññūpacayañceva",
  "atk-abh03a:1217_1": "āṇattiyā ca pāṇātipātādīsu aṅgapāripūriṃ sandhāya “aviññatti dussīlya”nti yesaṃ laddhi,",
  "atk-abh03a:1217_2": "seyyathāpi mahāsaṃghikānaṃ, te sandhāya pucchā sakavādissa, paṭiññā itarassa. Atha",
  "atk-abh03a:1217_3": "naṃ “sace sā dussīlyaṃ, pāṇātipātādīsu aññatarā siyā”ti codetuṃ pāṇātipātotiādimāha.",
  "atk-abh03a:1217_4": "Pāpakammaṃ samādiyitvāti “asukaṃ nāma ghātessāmi, asukaṃ bhaṇḍaṃ avaharissāmī”ti",
  "atk-abh03a:1217_5": "evaṃ pāpasamādānaṃ katvā. Ubho vaḍḍhantīti puṭṭho dānakkhaṇe pāpassa anuppattiṃ sandhāya",
  "atk-abh03a:1217_6": "paṭikkhipati. Dutiyaṃ puṭṭho cittavippayuttaṃ pāpūpacayaṃ sandhāya paṭijānāti. Sesamettha",
  "atk-abh03a:1217_7": "paribhogamayakathāyaṃ vuttanayeneva veditabbaṃ. Laddhipatiṭṭhāpanampissa pāpasamādinnapubbabhāgameva",
  "atk-abh03a:1217_8": "sādheti; na aviññattiyā dussīlabhāvanti.",
  "atk-abh03a:1218": "Aviññatti dussīlyantikathāvaṇṇanā.",
  "atk-abh03a:1219": "Dasamo vaggo.",
  "atk-abh03a:1220": "Dutiyapaṇṇāsako samatto.",
  "atk-abh03a:1221": "11. Ekādasamavaggo",
  "atk-abh03a:1222": "1-3. Tissopi anusayakathāvaṇṇanā",
  "atk-abh03a:1223_0": "605-613. Idāni anusayā abyākatā, ahetukā, cittavippayuttāti tissopi anusayakathā",
  "atk-abh03a:1223_1": "nāma honti. Tattha yasmā puthujjano kusalābyākate citte vattamāne “sānusayo”ti vattabbo,",
  "atk-abh03a:1223_2": "yo cassa tasmiṃ khaṇe hetu, na tena hetunā anusayā sahetukā, na tena cittena sampayuttā,",
  "atk-abh03a:1223_3": "tasmā “te abyākatā, ahetukā, cittavippayuttā”ti yesaṃ laddhi, seyyathāpi mahāsaṃghikānañceva",
  "atk-abh03a:1223_4": "sammitiyānañca; te sandhāya tīsupi kathāsu pucchā sakavādissa, paṭiññā itarassa.",
  "atk-abh03a:1223_5": "Sesaṃ heṭṭhā vuttanayattā sakkā pāḷimaggeneva jānitunti, tasmā na vitthāritanti.",
  "atk-abh03a:1224": "Tissopi anusayakathāvaṇṇanā.",
  "atk-abh03a:1225": "4. Ñāṇakathāvaṇṇanā",
  "atk-abh03a:1226_0": "614-615. Idāni ñāṇakathā nāma hoti. Tattha maggañāṇena aññāṇe vigatepi puna cakkhuviññāṇādivasena",
  "atk-abh03a:1226_1": "ñāṇavippayuttacitte vattamāne yasmā taṃ maggacittaṃ na pavattati, tasmā “na vattabbaṃ",
  "atk-abh03a:1226_2": "ñāṇī”ti yesaṃ laddhi, seyyathāpi mahāsaṃghikānaṃ; te sandhāya pucchā sakavādissa,",
  "atk-abh03a:1226_3": "paṭiññā itarassa. Atha naṃ “yadi aññāṇe vigate ‘ñāṇī’ti paññatti na siyā, rāgādīsu",
  "atk-abh03a:1226_4": "vigatesu vītarāgādipaññattipi na siyāti puggalapaññattiyaṃ akovidosī”ti codetuṃ rāge",
  "atk-abh03a:1226_5": "vigatetiādimāha. Itaro tesu vigatesu sarāgādibhāve yuttiṃ apassanto paṭikkhipati.",
  "atk-abh03a:1226_6": "Pariyosāne yasmā ñāṇapaṭilābhena so ñāṇīti vattabbataṃ arahati, tasmā na hevanti",
  "atk-abh03a:1226_7": "paṭikkhepo sakavādissāti.",
  "atk-abh03a:1227": "Ñāṇakathāvaṇṇanā.",
  "atk-abh03a:1228": "5. Ñāṇaṃ cittavippayuttantikathāvaṇṇanā",
  "atk-abh03a:1229_0": "616-617. Idāni ñāṇaṃ cittavippayuttantikathā nāma hoti. Tattha yasmā arahā cakkhuviññāṇādisamaṅgī",
  "atk-abh03a:1229_1": "paṭiladdhaṃ maggañāṇaṃ sandhāya “ñāṇī”ti vuccati, na cassa taṃ tena cittena sampayuttaṃ,",
  "atk-abh03a:1229_2": "tasmā “ñāṇaṃ cittavippayutta”nti yesaṃ laddhi, seyyathāpi pubbaseliyānaṃ; te sandhāya",
  "atk-abh03a:1229_3": "pucchā sakavādissa, paṭiññā itarassa. Atha naṃ “yadi te ñāṇaṃ cittavippayuttaṃ cittavippayuttesu",
  "atk-abh03a:1229_4": "rūpādīsu aññataraṃ siyā”ti codetuṃ rūpantiādimāha. Itaro paṭikkhipati. Sesaṃ heṭṭhā",
  "atk-abh03a:1229_5": "vuttanayameva. Pariyosāne pana paññavāti puṭṭho paṭilābhavasena taṃ pavattiṃ icchati, tasmā paṭijānātīti.",
  "atk-abh03a:1230": "Ñāṇaṃ cittavippayuttantikathāvaṇṇanā.",
  "atk-abh03a:1231": "6. Idaṃ dukkhantikathāvaṇṇanā",
  "atk-abh03a:1232_0": "618-820. Idāni idaṃ dukkhantikathā nāma hoti. Tattha yesaṃ “lokuttaramaggakkhaṇe",
  "atk-abh03a:1232_1": "yogāvacaro idaṃ dukkhanti vācaṃ bhāsati, evamassa idaṃ dukkhanti vācaṃ bhāsato ca",
  "atk-abh03a:1232_2": "idaṃ dukkhanti ñāṇaṃ pavattatī”ti laddhi, seyyathāpi andhakānaṃ; te sandhāya pucchā",
  "atk-abh03a:1232_3": "sakavādissa, maggakkhaṇe tathā vācābhāsanaṃ ñāṇappavattiñca sandhāya paṭiññā itarassa.",
  "atk-abh03a:1232_4": "Yasmā pana so sesasaccapaṭisaṃyuttaṃ vācaṃ puthujjanova bhāsati, na ca tassa tathā",
  "atk-abh03a:1232_5": "ñāṇappavattīti icchati, tasmā samudayādipañhesu paṭikkhipati. Rūpaṃ aniccantiādi",
  "atk-abh03a:1232_6": "dukkhapariyāyadassanavasena vuttaṃ. Itaro pana sakasamaye tādisaṃ vohāraṃ apassanto",
  "atk-abh03a:1232_7": "paṭikkhipati. Iti ca danti cātiādi yadi tassa dukkhe ñāṇaṃ pavattati, i-kāra daṃ-kāra",
  "atk-abh03a:1232_8": "du-kāra kha-kāresu paṭipāṭiyā catūhi ñāṇehi pavattitabbanti dassetuṃ vuttaṃ. Itaro",
  "atk-abh03a:1232_9": "pana tathā na icchati, tasmā paṭikkhipati.",
  "atk-abh03a:1233": "Idaṃ dukkhantikathāvaṇṇanā.",
  "atk-abh03a:1234": "7. Iddhibalakathāvaṇṇanā",
  "atk-abh03a:1235_0": "621-624. Idāni iddhibalakathā nāma hoti. Tattha iddhipādabhāvanānisaṃsassa atthaṃ",
  "atk-abh03a:1235_1": "ayoniso gahetvā “iddhibalena samannāgato kappaṃ tiṭṭheyyā”ti yesaṃ laddhi, seyyathāpi",
  "atk-abh03a:1235_2": "mahāsaṃghikānaṃ; te sandhāya iddhibalena samannāgato kappaṃ tiṭṭheyyāti pucchā sakavādissa.",
  "atk-abh03a:1235_3": "Tattha kappo nāma mahākappo, kappekadeso, āyukappoti tividho. “Cattārimāni, bhikkhave,",
  "atk-abh03a:1235_4": "kappassa asaṅkhyeyyānī”ti ettha hi mahākappova kappoti vutto. “Brahmakāyikānaṃ devānaṃ",
  "atk-abh03a:1235_5": "kappo āyuppamāṇa”nti ettha kappekadesā. “Kappaṃ nirayamhi paccati, kappaṃ saggamhi",
  "atk-abh03a:1235_6": "modatī”ti ettha āyukappo. Āyukappanaṃ āyuvidhānaṃ kammassa vipākavasena vā vassagaṇanāya",
  "atk-abh03a:1235_7": "vā āyuparicchedoti attho. Tesu mahākappaṃ sandhāya pucchati, itaro paṭijānāti.",
  "atk-abh03a:1236_0": "Atha naṃ sakavādī “sace te iddhibalena samannāgato, ‘yo ciraṃ jīvati, so vassasataṃ",
  "atk-abh03a:1236_1": "appaṃ vā bhiyyo’ti evaṃ paricchinnā āyukappā uddhaṃ mahākappaṃ vā mahākappekadesaṃ",
  "atk-abh03a:1236_2": "vā jīveyya iddhimayikenassa āyunā bhavitabba”nti codetuṃ iddhimayiko so āyūtiādimāha.",
  "atk-abh03a:1236_3": "Itaro “jīvitindriyaṃ nāma iddhimayikaṃ natthi, kammasamuṭṭhānamevā”ti vuttattā paṭikkhipati.",
  "atk-abh03a:1236_4": "Ko panettha iddhimato viseso, nanu aniddhimāpi āyukappaṃ tiṭṭheyyāti? Ayaṃ viseso",
  "atk-abh03a:1236_5": "– iddhimā hi yāvatāyukaṃ jīvitappavattiyā antarāyakare dhamme iddhibalena paṭibāhitvā",
  "atk-abh03a:1236_6": "antarā akālamaraṇaṃ nivāretuṃ sakkoti, aniddhimato etaṃ balaṃ natthi. Ayametesaṃ viseso.",
  "atk-abh03a:1237_0": "Atītaṃ anāgatanti idaṃ avisesena kappaṃ tiṭṭheyyāti paṭiññātattā codeti. Dve kappetiādi",
  "atk-abh03a:1237_1": "“yadi iddhimā jīvitaparicchedaṃ atikkamituṃ sakkoti, na kevalaṃ ekaṃ anekepi kappe",
  "atk-abh03a:1237_2": "tiṭṭheyyā”ti codanatthaṃ vuttaṃ. Uppanno phassotiādi na sabbaṃ iddhiyā labbhati,",
  "atk-abh03a:1237_3": "iddhiyā avisayopi atthīti dassetuṃ vuttaṃ. Sesamettha uttānatthamevāti.",
  "atk-abh03a:1238": "Iddhibalakathāvaṇṇanā.",
  "atk-abh03a:1239": "8. Samādhikathāvaṇṇanā",
  "atk-abh03a:1240_0": "625-626. Idāni samādhikathā nāma hoti. Tattha yesaṃ ekacittakkhaṇe uppannāpi ekaggatā",
  "atk-abh03a:1240_1": "samādhānaṭṭhena samādhīti aggahetvā “satta rattindivāni ekantasukhapaṭisaṃvedī viharitu”ntiādivacanaṃ",
  "atk-abh03a:1240_2": "nissāya “cittasantati samādhī”ti laddhi, seyyathāpi sabbatthivādānañceva uttarāpathakānañca;",
  "atk-abh03a:1240_3": "te sandhāya cittasantatīti pucchā sakavādissa, paṭiññā itarassa. Atha naṃ “yadi cittasantati",
  "atk-abh03a:1240_4": "samādhi, cittasantati nāma atītāpi atthi, anāgatāpi atthi. Na hi ekaṃ paccuppannacittameva",
  "atk-abh03a:1240_5": "cittasantati nāma hoti, kiṃ te sabbāpi sā samādhī”ti codetuṃ atītātiādimāha, itaro",
  "atk-abh03a:1240_6": "tathā anicchanto paṭikkhipati.",
  "atk-abh03a:1241_0": "Nanu atītaṃ niruddhantiādi “cittasantatiyaṃ paccuppannameva cittaṃ kiccakaraṃ, atītānāgataṃ",
  "atk-abh03a:1241_1": "niruddhattā anuppannattā ca natthi, kathaṃ taṃ samādhi nāma hotī”ti dassetuṃ vuttaṃ.",
  "atk-abh03a:1241_2": "Ekacittakkhaṇikoti pucchā paravādissa. Tato yā sakasamaye “samādhiṃ, bhikkhave, bhāvethā”tiādīsu",
  "atk-abh03a:1241_3": "paccuppannakusalacittasampayuttā ekaggatā samādhīti vuttā, taṃ sandhāya paṭiññā sakavādissa.",
  "atk-abh03a:1241_4": "Cakkhuviññāṇasamaṅgītiādi “ekacittakkhaṇiko”ti vacanamattaṃ gahetvā chalena vuttaṃ,",
  "atk-abh03a:1241_5": "teneva sakavādinā paṭikkhittaṃ. Nanu vuttaṃ bhagavatāti suttaṃ purimapacchimavasena",
  "atk-abh03a:1241_6": "pavattamānassa samādhissa abbokiṇṇataṃ sādheti, na santatiyā samādhibhāvaṃ, tasmā asādhakanti.",
  "atk-abh03a:1242": "Samādhikathāvaṇṇanā.",
  "atk-abh03a:1243": "9. Dhammaṭṭhitatākathāvaṇṇanā",
  "atk-abh03a:1244_0": "627. Idāni dhammaṭṭhitatākathā nāma hoti. Tattha “ṭhitāva sā dhātū”ti vacanaṃ nissāya",
  "atk-abh03a:1244_1": "“paṭiccasamuppādasaṅkhātā dhammaṭṭhitatā nāma ekā atthi, sā ca parinipphannā”ti yesaṃ",
  "atk-abh03a:1244_2": "laddhi, seyyathāpi andhakānaṃ; te sandhāya pucchā sakavādissa, paṭiññā itarassa.",
  "atk-abh03a:1244_3": "Atha naṃ “yadi parinipphannānaṃ avijjādīnaṃ aññā dhammaṭṭhitatā nāma parinipphannā",
  "atk-abh03a:1244_4": "atthi, tāyapi ca te dhammaṭṭhitatāya aññā ṭhitatā parinipphannā āpajjatī”ti codetuṃ",
  "atk-abh03a:1244_5": "tāya ṭhitatātiādimāha. Paravādī evarūpāya laddhiyā abhāvena paṭikkhipati. Dutiyaṃ",
  "atk-abh03a:1244_6": "puṭṭho anantarapaccayatañceva aññamaññapaccayatañca sandhāya paṭijānāti. Sesaṃ heṭṭhā",
  "atk-abh03a:1244_7": "vuttanayattā uttānatthamevāti.",
  "atk-abh03a:1245": "Dhammaṭṭhitatākathāvaṇṇanā.",
  "atk-abh03a:1246": "10. Aniccatākathāvaṇṇanā",
  "atk-abh03a:1247_0": "628. Idāni aniccatākathā nāma hoti. Tattha “aniccānaṃ rūpādīnaṃ aniccatāpi rūpādayo",
  "atk-abh03a:1247_1": "viya parinipphannā”ti yesaṃ laddhi, seyyathāpi andhakānaṃ; te sandhāya pucchā sakavādissa,",
  "atk-abh03a:1247_2": "paṭiññā itarassa. Atha naṃ “yadi te rūpādayo viya aniccatā parinipphannā, tassāpi",
  "atk-abh03a:1247_3": "aññāya parinipphannāya aniccatāya bhavitabba”nti codetuṃ tāya aniccatāyātiādimāha.",
  "atk-abh03a:1247_4": "Itaro dvinnaṃ aniccatāya ekato abhāvena paṭikkhipitvā puna yasmā sā aniccatā niccā",
  "atk-abh03a:1247_5": "na hoti, teneva aniccena saddhiṃ antaradhāyati, tasmā paṭijānāti. Athassa sakavādī",
  "atk-abh03a:1247_6": "lesokāsaṃ adatvā yā tena dutiyā aniccatā paṭiññātā, tāyapi tato parāyapīti paramparavasena",
  "atk-abh03a:1247_7": "anupacchedadosaṃ āropento tāya tāyevātiādimāha. Jarā parinipphannātiādi yasmā uppannassa",
  "atk-abh03a:1247_8": "jarāmaraṇato aññā aniccatā nāma natthi, tasmā aniccatāvibhāgānuyuñjanavasena vuttaṃ.",
  "atk-abh03a:1247_9": "Tatrāpi paravādino purimanayeneva paṭiññā ca paṭikkhepo ca veditabbo.",
  "atk-abh03a:1248_0": "629. Rūpaṃ parinipphannantiādi yesaṃ sā aniccatā, tehi saddhiṃ saṃsandanatthaṃ vuttaṃ.",
  "atk-abh03a:1248_1": "Tattha “yathā parinipphannānaṃ rūpādīnaṃ aniccatājarāmaraṇāni atthi, evaṃ parinipphannānaṃ",
  "atk-abh03a:1248_2": "aniccatādīnaṃ tāni natthī”ti maññamāno ekantena paṭikkhipatiyevāti.",
  "atk-abh03a:1249": "Aniccatākathāvaṇṇanā.",
  "atk-abh03a:1250": "Ekādasamo vaggo.",
  "atk-abh03a:1251": "12. Dvādasamavaggo",
  "atk-abh03a:1252": "1. Saṃvaro kammantikathāvaṇṇanā",
  "atk-abh03a:1253_0": "630-632. Idāni saṃvaro kammantikathā nāma hoti. Tattha “cakkhunā rūpaṃ disvā nimittaggāhī",
  "atk-abh03a:1253_1": "hoti, na nimittaggāhī hotī”ti suttaṃ nissāya “saṃvaropi asaṃvaropi kamma”nti yesaṃ",
  "atk-abh03a:1253_2": "laddhi, seyyathāpi mahāsaṃghikānaṃ; te sandhāya pucchā sakavādissa, paṭiññā itarassa.",
  "atk-abh03a:1254_0": "Atha naṃ yā sakasamaye cetanā “kamma”nti vuttā yathā sā kāyavacīmanodvāresu pavattamānā",
  "atk-abh03a:1254_1": "kāyakammādināmaṃ labhati, tathā “yadi te saṃvaro kammaṃ, sopi cakkhundriyādīsu pavattamāno",
  "atk-abh03a:1254_2": "cakkhukammādināmaṃ labheyyā”ti codetuṃ cakkhundriyasaṃvaro cakkhukammantiādimāha.",
  "atk-abh03a:1254_3": "Itaro tādisaṃ suttapadaṃ apassanto catūsu dvāresu paṭikkhipitvā pañcame kāyadvāre",
  "atk-abh03a:1254_4": "pasādakāyaṃ sandhāya paṭikkhipati, viññattikāyaṃ sandhāya paṭijānāti. So hi pasādakāyampi",
  "atk-abh03a:1254_5": "viññattikāyampi kāyindriyantveva icchati. Manodvārepi vipākadvāraṃ sandhāya paṭikkhipati,",
  "atk-abh03a:1254_6": "kammadvāraṃ sandhāya paṭijānāti. Asaṃvarepi eseva nayo. “Cakkhunā rūpaṃ disvā”ti",
  "atk-abh03a:1254_7": "suttaṃ tesu dvāresu saṃvarāsaṃvarameva dīpeti, na tassa kammabhāvaṃ, tasmā asādhakanti.",
  "atk-abh03a:1255": "Saṃvaro kammantikathāvaṇṇanā.",
  "atk-abh03a:1256": "2. Kammakathāvaṇṇanā",
  "atk-abh03a:1257_0": "633-635. Idāni kammakathā nāma hoti. Tattha “nāhaṃ, bhikkhave, sañcetanikānaṃ kammāna”nti",
  "atk-abh03a:1257_1": "suttapadaṃ nissāya “sabbaṃ kammaṃ savipāka”nti yesaṃ laddhi, seyyathāpi mahāsaṃghikānaṃ;",
  "atk-abh03a:1257_2": "tesaṃ “cetanāhaṃ, bhikkhave, kammaṃ vadāmī”ti satthārā avisesena cetanā “kamma”nti",
  "atk-abh03a:1257_3": "vuttā; sā ca kusalākusalāva savipākā, abyākatā avipākāti imaṃ vibhāgaṃ dassetuṃ sabbaṃ",
  "atk-abh03a:1257_4": "kammanti pucchā sakavādissa, paṭiññā itarassa. Puna sabbā cetanāti pañhesu abyākataṃ",
  "atk-abh03a:1257_5": "sandhāya paṭikkhepo, kusalākusale sandhāya paṭiññā veditabbā. Vipākābyākatātiādi",
  "atk-abh03a:1257_6": "savipākāvipākacetanaṃ sarūpena dassetuṃ vuttaṃ. Sesamettha uttānatthameva. “Nāhaṃ,",
  "atk-abh03a:1257_7": "bhikkhave”ti suttaṃ sati paccaye diṭṭhadhammādīsu vipākapaṭisaṃvedanaṃ sandhāya vuttaṃ, tasmā asādhakanti.",
  "atk-abh03a:1258": "Kammakathāvaṇṇanā.",
  "atk-abh03a:1259": "3. Saddo vipākotikathāvaṇṇanā",
  "atk-abh03a:1260_0": "636-637. Idāni saddo vipākotikathā nāma hoti. Tattha “so tassa kammassa katattā upacitattā",
  "atk-abh03a:1260_1": "ussannattā vipulattā brahmassaro hotī”tiādīni ayoniso gahetvā “saddo vipāko”ti yesaṃ",
  "atk-abh03a:1260_2": "laddhi, seyyathāpi mahāsaṃghikānaṃ; tesaṃ “kammasamuṭṭhānā arūpadhammāva vipākāti",
  "atk-abh03a:1260_3": "nāmaṃ labhanti. Rūpadhammesu panāyaṃ vohāro natthī”ti dassetuṃ pucchā sakavādissa,",
  "atk-abh03a:1260_4": "paṭiññā itarassa. Sukhavedanīyotiādi “vipāko nāma evarūpo hotī”ti dassanatthaṃ vuttaṃ.",
  "atk-abh03a:1260_5": "“So tassa kammassā”ti suttaṃ lakkhaṇapaṭilābhadassanatthaṃ vuttaṃ. Mahāpuriso hi",
  "atk-abh03a:1260_6": "kammassa katattā suciparivāropi hoti, na ca parivāro vipāko, tasmā asādhakametanti.",
  "atk-abh03a:1261": "Saddo vipākotikathāvaṇṇanā.",
  "atk-abh03a:1262": "4. Saḷāyatanakathāvaṇṇanā",
  "atk-abh03a:1263_0": "638-640. Idāni saḷāyatanakathā nāma hoti. Tattha yasmā saḷāyatanaṃ kammassa katattā",
  "atk-abh03a:1263_1": "uppannaṃ, tasmā “vipāko”ti yesaṃ laddhi, seyyathāpi mahāsaṃghikānaṃ; te sandhāya",
  "atk-abh03a:1263_2": "cakkhāyatanaṃ vipākoti pucchā sakavādissa, paṭiññā itarassa. Sesaṃ heṭṭhā vuttanayameva.",
  "atk-abh03a:1263_3": "Saḷāyatanaṃ vipākoti ettha manāyatanaṃ siyā vipāko. Sesāni kevalaṃ kammasamuṭṭhānāni,",
  "atk-abh03a:1263_4": "na vipāko. Tasmā asādhakametanti.",
  "atk-abh03a:1264": "Saḷāyatanakathāvaṇṇanā.",
  "atk-abh03a:1265": "5. Sattakkhattuparamakathāvaṇṇanā",
  "atk-abh03a:1266_0": "541-545. Idāni sattakkhattuparamakathā nāma hoti, tattha yasmā “sattakkhattuparamo”ti",
  "atk-abh03a:1266_1": "vuttaṃ, tasmā “sattakkhattuparamo puggalo sattakkhattuparamatāya niyato”ti yesaṃ",
  "atk-abh03a:1266_2": "laddhi, seyyathāpi uttarāpathakānaṃ; tesaṃ ṭhapetvā “ariyamaggaṃ añño tassa niyamo",
  "atk-abh03a:1266_3": "natthi, yena so sattakkhattuparamatāya niyato bhaveyyā”ti imaṃ vibhāgaṃ dassetuṃ",
  "atk-abh03a:1266_4": "pucchā sakavādissa, paṭiññā itarassa.",
  "atk-abh03a:1267_0": "Mātā jīvitātiādīsu ayamadhippāyo – dve niyāmā sammattaniyāmo ca micchattaniyāmo ca.",
  "atk-abh03a:1267_1": "Sammattaniyāmo ariyamaggo. So avinipātadhammatañceva phaluppattiñca niyameti. Micchattaniyāmo",
  "atk-abh03a:1267_2": "ānantariyakammaṃ. Taṃ anantarā nirayūpapattiṃ niyameti. Tattha sattakkhattuparamo",
  "atk-abh03a:1267_3": "sotāpattimaggena avinipātadhammatāya ca phaluppattiyā ca niyamito. Sesamagganiyāmo",
  "atk-abh03a:1267_4": "panassa natthi anadhigatattā, ānantariyampi kātuṃ so abhabbo. Tvaṃ panassa niyāmaṃ",
  "atk-abh03a:1267_5": "icchasi, tena taṃ vadāma – “kiṃ te so iminā micchattaniyāmena niyamito”ti.",
  "atk-abh03a:1268_0": "Abhabbo antarāti pañhesu ānantariyābhāvaṃ sandhāya paṭikkhipati, sattakkhattuparamaṃ",
  "atk-abh03a:1268_1": "sandhāya paṭijānāti. Atthi so niyāmoti pañhe sattakkhattuparamatāya niyāmaṃ apassanto",
  "atk-abh03a:1268_2": "paṭikkhipati. Atthi te satipaṭṭhānātiādi niyāmasaṅkhāte maggadhamme dassetuṃ vuttaṃ.",
  "atk-abh03a:1268_3": "Tassa pana puna paṭhamamaggānuppattito tepi natthi, tasmā paṭikkhipati. Sesamettha",
  "atk-abh03a:1268_4": "uttānatthameva. Nanu so sattakkhattuparamoti ettha bhagavā “ayaṃ puggalo ettake bhave",
  "atk-abh03a:1268_5": "sandhāvitvā parinibbāyissati, ayaṃ ettake”ti attano ñāṇabalena byākaroti, na bhavaniyāmaṃ",
  "atk-abh03a:1268_6": "nāma kiñci tena sattakkhattuparamo, kolaṃkolo, ekabījī vāti vuttaṃ, tasmā asādhakametanti.",
  "atk-abh03a:1269": "Sattakkhattuparamakathāvaṇṇanā.",
  "atk-abh03a:1270": "646-647. Kolaṃkolaekabījikathāyopi imināvupāyena veditabbā.",
  "atk-abh03a:1271": "Kolaṃkolaekabījikathāvaṇṇanā.",
  "atk-abh03a:1272": "8. Jīvitāvoropanakathāvaṇṇanā",
  "atk-abh03a:1273_0": "648-649. Idāni jīvitāvoropanakathā nāma hoti. Tattha yasmā dosasampayuttena cittena",
  "atk-abh03a:1273_1": "pāṇātipāto hoti, doso ca diṭṭhisampannassa appahīno, tasmā “diṭṭhisampanno sañcicca",
  "atk-abh03a:1273_2": "pāṇaṃ jīvitā voropeyyā”ti yesaṃ laddhi, seyyathāpi pubbaseliyāparaseliyānaṃ; te sandhāya",
  "atk-abh03a:1273_3": "diṭṭhisampannoti pucchā sakavādissa, paṭiññā itarassa. Sañcicca mātarantiādipañhesu",
  "atk-abh03a:1273_4": "pana “aṭṭhānametaṃ anavakāso”ti suttabhayena paṭikkhipati. Satthari agāravotiādi",
  "atk-abh03a:1273_5": "satthārādīsu sagāravassa sikkhāpadassa vītikkamābhāvadassanatthaṃ vuttaṃ. Itaro pana",
  "atk-abh03a:1273_6": "akusalavasena tassa agāravo nāma natthīti paṭikkhipitvā sagāravabhāvañca sampaṭicchitvā",
  "atk-abh03a:1273_7": "puna agāravoti puṭṭho tesu tesu kiccesu pasutatāya vikkhittānaṃ asatiyā amanasikārena",
  "atk-abh03a:1273_8": "cetiye abhivādanapadakkhiṇakaraṇābhāvaṃ sandhāya paṭijānāti. Puna ohadeyyātiādinā",
  "atk-abh03a:1273_9": "nayena puṭṭho tādisāya kiriyāya sañcicca akaraṇato paṭikkhipati. Sesamettha uttānatthamevāti.",
  "atk-abh03a:1274": "Jīvitāvoropanakathāvaṇṇanā.",
  "atk-abh03a:1275": "9. Duggatikathāvaṇṇanā",
  "atk-abh03a:1276_0": "650-652. Idāni duggatikathā nāma hoti. Tattha ye duggatiñca duggatisattānaṃ rūpādiārammaṇaṃ",
  "atk-abh03a:1276_1": "taṇhañcāti ubhayampi duggatīti gahetvā puna tathā avibhajitvā aviseseneva “diṭṭhisampannassa",
  "atk-abh03a:1276_2": "pahīnā duggatī”ti vadanti, seyyathāpi uttarāpathakā; te sandhāya pucchā sakavādissa,",
  "atk-abh03a:1276_3": "paṭiññā itarassa. Āpāyike rūpe rajjeyyātiādi paravādino laddhiyā diṭṭhisampannassa",
  "atk-abh03a:1276_4": "duggati appahīnā, tassa vasena codetuṃ vuttaṃ. Sesamettha uttānatthameva. Nirayaṃ",
  "atk-abh03a:1276_5": "upapajjeyyātiādi duggatipahānameva duggatigāminitaṇhāpahānaṃ vā dīpeti, na duggatisattānaṃ",
  "atk-abh03a:1276_6": "rūpādiārammaṇāya taṇhāya pahānaṃ, tasmā asādhakanti.",
  "atk-abh03a:1277": "Duggatikathāvaṇṇanā.",
  "atk-abh03a:1278": "653. Sattamabhavikakathāyapi eseva nayoti.",
  "atk-abh03a:1279": "Dvādasamo vaggo.",
  "atk-abh03a:1280": "13. Terasamavaggo",
  "atk-abh03a:1281": "1. Kappaṭṭhakathāvaṇṇanā",
  "atk-abh03a:1282_0": "654-657. Idāni kappaṭṭhakathā nāma hoti. Tattha yesaṃ “saṅghaṃ samaggaṃ bhetvāna,",
  "atk-abh03a:1282_1": "kappaṃ nirayamhi paccatī”ti “sakalampi kappaṃ saṅghabhedako niraye tiṭṭhatī”ti laddhi,",
  "atk-abh03a:1282_2": "seyyathāpi rājagirikānaṃ; te sandhāya kappaṭṭhoti pucchā sakavādissa, paṭiññā itarassa.",
  "atk-abh03a:1282_3": "Buddho ca loketi idaṃ vinā buddhuppādena saṅghabhedassa abhāvadassanatthaṃ vuttaṃ.",
  "atk-abh03a:1282_4": "Kappo ca saṇṭhāti saṅgho ca bhijjatītiādi “yadi so sakalaṃ kappaṃ tiṭṭhati, saṇṭhahanato",
  "atk-abh03a:1282_5": "paṭṭhāya taṃ kammaṃ katvā tattha uppajjitvā tiṭṭheyyā”ti dassetuṃ vuttaṃ. Atītantiādi",
  "atk-abh03a:1282_6": "heṭṭhā vuttādhippāyameva. Kappaṭṭho iddhimāti pañhe bhāvanāmayaṃ sandhāya paṭikkhipati,",
  "atk-abh03a:1282_7": "parasamaye panassa jātimayaṃ iddhiṃ icchanti, taṃ sandhāya paṭijānāti. Chandiddhipādotiādi",
  "atk-abh03a:1282_8": "“jātimayāya iddhiyā iddhimāti laddhimattametaṃ, kiṃ tena, yadi panassa iddhi atthi,",
  "atk-abh03a:1282_9": "iminā nayena iddhipādā bhāvitā bhaveyyu”nti codanatthaṃ vuttaṃ. Āpāyiko nerayikoti",
  "atk-abh03a:1282_10": "suttaṃ yaṃ so ekaṃ kappaṃ asītibhāge katvā tato ekabhāgamattaṃ kālaṃ tiṭṭheyya, taṃ",
  "atk-abh03a:1282_11": "āyukappaṃ sandhāya vuttaṃ, tasmā asādhakanti.",
  "atk-abh03a:1283": "Kappaṭṭhakathāvaṇṇanā.",
  "atk-abh03a:1284": "2. Kusalapaṭilābhakathāvaṇṇanā",
  "atk-abh03a:1285_0": "658-659. Idāni kusalapaṭilābhakathā nāma hoti. Tattha kappaṭṭho sakasamaye kāmāvacarakusalameva",
  "atk-abh03a:1285_1": "paṭilabhati. Yena pana taṃ upapattiṃ paṭibāheyya, taṃ mahaggataṃ lokuttaraṃ vā na",
  "atk-abh03a:1285_2": "paṭilabhati. Yesaṃ pana imaṃ vibhāgaṃ akatvā aviseseneva “so kusalacittaṃ na paṭilabhatī”ti",
  "atk-abh03a:1285_3": "laddhi, seyyathāpi uttarāpathakānaṃ; tesaṃ vibhāgadassanena taṃ laddhiṃ bhindituṃ",
  "atk-abh03a:1285_4": "pucchā sakavādissa, paṭiññā itarassa. Sesamettha uttānatthamevāti.",
  "atk-abh03a:1286": "Kusalapaṭilābhakathāvaṇṇanā.",
  "atk-abh03a:1287": "3. Anantarāpayuttakathāvaṇṇanā",
  "atk-abh03a:1288_0": "660-662. Idāni anantarāpayuttakathā nāma hoti. Tattha anantarāpayutto nāma yena khandhabhedato",
  "atk-abh03a:1288_1": "anantarā vipākadāyakaṃ mātughātādi ānantariyakammaṃ āṇattaṃ. Tattha yassa niyatāya",
  "atk-abh03a:1288_2": "āṇattiyā āṇatto taṃ kammaṃ karissati, so atthasādhikāya cetanāya uppāditattā micchattaniyato",
  "atk-abh03a:1288_3": "hoti, abhabbo sammattaniyāmaṃ okkamituṃ. Yassa aniyatāya āṇattiyā āṇatto taṃ kammaṃ",
  "atk-abh03a:1288_4": "karissati, so atthasādhikāya cetanāya anuppāditattā na micchattaniyato, bhabbo sammattaniyāmaṃ",
  "atk-abh03a:1288_5": "okkamitunti idaṃ sakasamaye sanniṭṭhānaṃ. Yesaṃ pana “aniyatāyapi āṇattiyā abhabboyeva",
  "atk-abh03a:1288_6": "sammattaniyāmaṃ okkamitu”nti laddhi, seyyathāpi uttarāpathakānaṃ; tesaṃ taṃ laddhiṃ",
  "atk-abh03a:1288_7": "bhindituṃ sakavādī pubbapakkhaṃ datvā anantarāpayuttoti paravādinā attānaṃ pucchāpeti.",
  "atk-abh03a:1288_8": "Tenettha paṭhamapucchā paravādissa, atthasādhikacetanāya abhāvaṃ sandhāya paṭiññā",
  "atk-abh03a:1288_9": "sakavādissa. Tato paravādī mātughātādikammassa āṇattattāva “so micchattaniyato”ti",
  "atk-abh03a:1288_10": "maññati. Tasmā micchattaniyāmañcāti pañhaṃ pucchati. Sakavādī pana ekassa puggalassa",
  "atk-abh03a:1288_11": "dvinnaṃ niyāmānaṃ anokkantimattameva sandhāya na hevanti paṭikkhipati.",
  "atk-abh03a:1289_0": "Nanu taṃ kammanti mātughātādikammaṃ. Tattha aniyatāṇattiṃ sandhāya “āmantā”ti paṭiññā",
  "atk-abh03a:1289_1": "sakavādissa. Aniyatampi hi āṇattiṃ payojetvā ṭhitassa “ananucchavikaṃ mayā kata”nti",
  "atk-abh03a:1289_2": "kukkuccaṃ uppajjateva, vippaṭisāro jāyateva. Hañcītiādi kukkuccuppattimattaṃ gahetvā",
  "atk-abh03a:1289_3": "paravādinā laddhipatiṭṭhāpanatthaṃ vuttaṃ.",
  "atk-abh03a:1290_0": "661. Idāni yassa aniyatāṇattikassāpi anantarāpayuttassa paravādinā sammattaniyāmokkamanaṃ",
  "atk-abh03a:1290_1": "paṭisiddhaṃ, tameva puggalaṃ gahetvā anantarāpayutto puggalo abhabboti pucchā sakavādissa,",
  "atk-abh03a:1290_2": "attano laddhivasena paṭiññā itarassa. Atha naṃ sakavādī “abhabbo nāma mātughātādikammānaṃ",
  "atk-abh03a:1290_3": "kārako, kiṃ te tena tāni kammāni katānī”ti codetuṃ mātā jīvitā voropitātiādimāha.",
  "atk-abh03a:1290_4": "Itaro tesaṃ vatthūnaṃ arogatāya tathārūpaṃ kiriyaṃ apassanto “na heva”nti paṭikkhipati.",
  "atk-abh03a:1291_0": "Taṃ kammaṃ paṭisaṃharitvāti aniyatāṇattikammaṃ sandhāya vuttaṃ. Tañhi “mā kho mayā",
  "atk-abh03a:1291_1": "āṇattaṃ ākāsī”ti āṇattaṃ nivārentena paṭisaṃhaṭaṃ nāma hoti. Paṭisaṃhaṭattāyeva cettha",
  "atk-abh03a:1291_2": "kukkuccaṃ paṭivinoditaṃ, vippaṭisāro paṭivinīto nāma hoti. Evaṃ santepi panettha",
  "atk-abh03a:1291_3": "purimāṇattiyāyeva niyatabhāvaṃ maññamāno paravādī “āmantā”ti paṭijānāti. Atha naṃ",
  "atk-abh03a:1291_4": "sakavādī tassa kammassa paṭisaṃhaṭabhāvaṃ sampaṭicchāpetvā attano laddhiṃ patiṭṭhāpetvā hañcītiādimāha.",
  "atk-abh03a:1292_0": "662. Puna anantarāpayuttoti pariyosānapañhe paṭhamapañhe viya pucchā paravādissa,",
  "atk-abh03a:1292_1": "paṭiññā sakavādissa. Nanu taṃ kammanti anuyogo paravādissa, paṭisaṃhaṭakālato pubbe",
  "atk-abh03a:1292_2": "payuttakālaṃ sandhāya paṭiññā sakavādissa. Payuttapubbatāmattaṃ gahetvā aniyatāṇattivasena",
  "atk-abh03a:1292_3": "hañcīti laddhipatiṭṭhāpanaṃ paravādissa. Ayaṃ pana laddhi ayoniso patiṭṭhitattā appatiṭṭhitāva hotīti.",
  "atk-abh03a:1293": "Anantarāpayuttakathāvaṇṇanā.",
  "atk-abh03a:1294": "4. Niyatassa niyāmakathāvaṇṇanā",
  "atk-abh03a:1295_0": "663-664. Idāni niyatassa niyāmakathā nāma hoti. Tattha duvidho niyāmo – micchattaniyāmo",
  "atk-abh03a:1295_1": "ca ānantariyakammaṃ, sammattaniyāmo ca ariyamaggo. Ime dve niyāme ṭhapetvā añño niyāmo",
  "atk-abh03a:1295_2": "nāma natthi. Sabbepi hi sesā tebhūmakadhammā aniyatā nāma. Tehi samannāgatopi aniyatoyeva.",
  "atk-abh03a:1295_3": "Buddhehi pana attano ñāṇabalena “ayaṃ satto anāgate bodhiṃ pāpuṇissatī”ti byākato",
  "atk-abh03a:1295_4": "bodhisatto puññussadattā niyatoti vuccati. Iti imaṃ vohāramattaṃ gahetvā “pacchimabhaviko",
  "atk-abh03a:1295_5": "bodhisatto tāya jātiyā bhabbo dhammaṃ abhisametu”nti adhippāyena “niyato niyāmaṃ",
  "atk-abh03a:1295_6": "okkamatī”ti yesaṃ laddhi, seyyathāpi pubbaseliyāparaseliyānaṃ; te sandhāya pucchā",
  "atk-abh03a:1295_7": "sakavādissa, paṭiññā itarassa. Micchattaniyatotiādi aññena niyāmena niyatassa aññaniyāmābhāvadassanatthaṃ",
  "atk-abh03a:1295_8": "vuttaṃ. Pubbe maggaṃ bhāvetvātiādi niyāmappabhedadassanatthaṃ vuttaṃ. Satipaṭṭhānantiādi",
  "atk-abh03a:1295_9": "ekasmimpi niyāme dhammappabhedadassanatthaṃ vuttaṃ. Bhabbo bodhisattoti vacanaṃ kevalaṃ",
  "atk-abh03a:1295_10": "bodhisattassa bhabbataṃ dīpeti, na niyatassa niyāmokkamanaṃ, tasmā asādhakaṃ. So",
  "atk-abh03a:1295_11": "hi pubbe ekenapi niyatadhammena aniyato bodhimūle saccadassanena niyāmaṃ okkantoti.",
  "atk-abh03a:1296": "Niyatassa niyāmakathāvaṇṇanā.",
  "atk-abh03a:1297": "5. Nivutakathāvaṇṇanā",
  "atk-abh03a:1298_0": "665-667. Idāni nivutakathā nāma hoti. Tattha suddhassa suddhakiccābhāvato nīvaraṇehi",
  "atk-abh03a:1298_1": "nivuto ophuṭo pariyonaddho ca nīvaraṇaṃ jahatīti yesaṃ laddhi, seyyathāpi uttarāpathakānaṃ;",
  "atk-abh03a:1298_2": "te sandhāya nivutotipucchā sakavādissa, paṭiññā itarassa. Ratto rāgantiādi nivutassa",
  "atk-abh03a:1298_3": "nīvaraṇajahane dosadassanatthaṃ vuttaṃ. Parisuddhe pariyodātetiādi vikkhambhanavisuddhiyā",
  "atk-abh03a:1298_4": "visuddhassa samucchedavisuddhidassanatthaṃ vuttaṃ. Tassa evaṃ jānatotiādi jānato",
  "atk-abh03a:1298_5": "passato āsavakkhayaṃ dīpeti, na nivutassa nīvaraṇajahanaṃ, tasmā asādhakanti.",
  "atk-abh03a:1299": "Nivutakathāvaṇṇanā.",
  "atk-abh03a:1300": "6. Sammukhībhūtakathāvaṇṇanā",
  "atk-abh03a:1301": "668-670. Idāni sammukhībhūtakathā nāma hoti. Tattha sammukhībhūtoti saṃyojanānaṃ sammukhībhāvaṃ tehi samaṅgībhāvaṃ upagato. Sesamettha nivutakathāsadisamevāti.",
  "atk-abh03a:1302": "Sammukhībhūtakathāvaṇṇanā.",
  "atk-abh03a:1303": "7. Samāpanno assādetītikathāvaṇṇanā",
  "atk-abh03a:1304_0": "671-673. Idāni samāpanno assādetītikathā nāma hoti. Tattha “paṭhamaṃ jhānaṃ upasampajja",
  "atk-abh03a:1304_1": "viharati, so tadassādetī”tiādivacanaṃ nissāya “samāpanno assādeti, sā cassa jhānanikanti",
  "atk-abh03a:1304_2": "jhānārammaṇā hotī”ti yesaṃ laddhi, seyyathāpi andhakānaṃ, te sandhāya samāpannoti",
  "atk-abh03a:1304_3": "pucchā sakavādissa, paṭiññā itarassa. Taṃ jhānaṃ tassa jhānassa ārammaṇanti pañhesu",
  "atk-abh03a:1304_4": "tasseva tadārammaṇataṃ apassanto suttavirodhabhayena paṭikkhipati, “tadassādetī”tivacanamattena",
  "atk-abh03a:1304_5": "paṭijānāti. So tadassādetīti suttaṃ jhānalābhino jhānā vuṭṭhāya jhānassādaṃ sādheti,",
  "atk-abh03a:1304_6": "na antosamāpattiyaṃyeva jhānanikantiyā jhānārammaṇataṃ, tasmā asādhakanti.",
  "atk-abh03a:1305": "Samāpanno assādetītikathāvaṇṇanā.",
  "atk-abh03a:1306": "8. Asātarāgakathāvaṇṇanā",
  "atk-abh03a:1307_0": "674. Idāni asātarāgakathā nāma hoti. Tattha “yaṃkiñci vedanaṃ vedeti sukhaṃ vā dukkhaṃ",
  "atk-abh03a:1307_1": "vā adukkhamasukhaṃ vā, so taṃ vedanaṃ abhinandati abhivadatī”ti sutte diṭṭhābhinandanavasena",
  "atk-abh03a:1307_2": "vuttaṃ. “Abhinandatī”tivacanaṃ nissāya “dukkhavedanāyapi rāgassādavasena abhinandanā",
  "atk-abh03a:1307_3": "hoti. Tasmā atthi asātarāgo”ti yesaṃ laddhi, seyyathāpi uttarāpathakānaṃ; te sandhāya",
  "atk-abh03a:1307_4": "atthi asātarāgoti pucchā sakavādissa. Tattha asātarāgoti asāte dukkhavedayite “aho",
  "atk-abh03a:1307_5": "vata me etadeva bhaveyyā”ti rajjanā. Āmantāti laddhivasena paṭiññā itarassa. Sesamettha uttānatthameva.",
  "atk-abh03a:1308_0": "675. So taṃ vedanaṃ abhinandatīti sutte pana vinivaṭṭetvā dukkhavedanameva ārabbha",
  "atk-abh03a:1308_1": "rāguppatti nāma natthi, samūhaggahaṇena pana vedayitalakkhaṇaṃ dhammaṃ dukkhavedanameva",
  "atk-abh03a:1308_2": "vā attato samanupassanto diṭṭhimaññanāsaṅkhātāya diṭṭhābhinandanāya vedanaṃ abhinandati,",
  "atk-abh03a:1308_3": "dukkhāya vedanāya vipariṇāmaṃ abhinandati, dukkhāya vedanāya abhibhūto tassā paṭipakkhaṃ",
  "atk-abh03a:1308_4": "kāmasukhaṃ patthayantopi dukkhavedanaṃ abhinandati nāma. Evaṃ dukkhavedanāya abhinandanā",
  "atk-abh03a:1308_5": "hotīti adhippāyo. Tasmā asādhakametaṃ asātarāgassāti.",
  "atk-abh03a:1309": "Asātarāgakathāvaṇṇanā.",
  "atk-abh03a:1310": "9. Dhammataṇhāabyākatātikathāvaṇṇanā",
  "atk-abh03a:1311_0": "676-680. Idāni dhammataṇhā abyākatātikathā nāma hoti. Tattha rūpataṇhā…pe… dhammataṇhāti",
  "atk-abh03a:1311_1": "imāsu chasu taṇhāsu yasmā sabbapacchimā taṇhā dhammataṇhāti vuttā, tasmā sā abyākatāti",
  "atk-abh03a:1311_2": "yesaṃ laddhi, seyyathāpi pubbaseliyānaṃ; te sandhāya pucchā sakavādissa, paṭiññā",
  "atk-abh03a:1311_3": "itarassa. Sesapañhānaṃ pāḷiyā attho niyyāti. Kāmataṇhātiādīhi tīhi koṭṭhāsehi chapi",
  "atk-abh03a:1311_4": "taṇhā saṅkhipitvā dassitā. Rūpādīsu hi chasu ārammaṇesu kāmassādavasena pavattā taṇhā",
  "atk-abh03a:1311_5": "kāmataṇhā. “Bhavissati attā ca loko cā”ti sassatadiṭṭhisahagatā taṇhā bhavataṇhā.",
  "atk-abh03a:1311_6": "“Na bhavissatī”ti ucchedadiṭṭhisahagatā taṇhā vibhavataṇhāti. Nanu sā dhammataṇhāti",
  "atk-abh03a:1311_7": "padaṃ taṇhāya dhammārammaṇaṃ ārabbha pavattiṃ dīpeti, na abyākatabhāvaṃ tasmā asādhakanti.",
  "atk-abh03a:1312": "Dhammataṇhā abyākatātikathāvaṇṇanā.",
  "atk-abh03a:1313": "10. Dhammataṇhānadukkhasamudayotikathāvaṇṇanā",
  "atk-abh03a:1314_0": "681-685. Idāni dhammataṇhā nadukkhasamudayotikathā nāma hoti. Tatrāpi yasmā sā dhammataṇhāti",
  "atk-abh03a:1314_1": "vuttā, tasmā na dukkhasamudayoti yesaṃ laddhi, seyyathāpi pubbaseliyānaṃyeva; te",
  "atk-abh03a:1314_2": "sandhāya pucchā sakavādissa, paṭiññā itarassa. Sesaṃ purimakathāsadisamevāti.",
  "atk-abh03a:1315": "Dhammataṇhā nadukkhasamudayotikathāvaṇṇanā.",
  "atk-abh03a:1316": "Terasamo vaggo.",
  "atk-abh03a:1317": "14. Cuddasamavaggo",
  "atk-abh03a:1318": "1. Kusalākusalapaṭisandahanakathāvaṇṇanā",
  "atk-abh03a:1319_0": "686-690. Idāni kusalākusalapaṭisandahanakathā nāma hoti. Tattha kusalaṃ vā akusalassa,",
  "atk-abh03a:1319_1": "akusalaṃ vā kusalassa anantarā uppajjanakaṃ nāma natthīti tesaṃ aññamaññaṃ paṭisandhānaṃ",
  "atk-abh03a:1319_2": "na yujjati. Ye pana yasmā ekavatthusmiññeva rajjati virajjati ca, tasmā taṃ aññamaññaṃ",
  "atk-abh03a:1319_3": "paṭisandahatīti laddhiṃ gahetvā ṭhitā, seyyathāpi mahāsaṅghikā; te sandhāya pucchā",
  "atk-abh03a:1319_4": "sakavādissa; paṭiññā itarassa. Āvaṭṭanā paṇidhīti ubhayaṃ āvajjanasseva nāmaṃ. Tañhi",
  "atk-abh03a:1319_5": "bhavaṅgaṃ āvaṭṭetīti āvaṭṭanā. Bhavaṅgārammaṇato aññasmiṃ ārammaṇe cittaṃ paṇidahati",
  "atk-abh03a:1319_6": "ṭhapetīti paṇidhi. Kusalaṃ anāvaṭṭentassāti yaṃ taṃ akusalānantaraṃ paṭisandahantaṃ",
  "atk-abh03a:1319_7": "kusalaṃ uppajjati, taṃ anāvaṭṭentassa uppajjatīti pucchati. Itaro pana vinā āvajjanena",
  "atk-abh03a:1319_8": "kusalassa uppattiṃ apassanto paṭikkhipati. Kusalaṃ ayoniso manasikarototi idaṃ yadi",
  "atk-abh03a:1319_9": "akusalānantaraṃ kusalaṃ uppajjeyya, akusalasseva āvajjanena ayoniso manasikaroto",
  "atk-abh03a:1319_10": "uppajjeyyāti codanatthaṃ vuttaṃ. Sesaṃ yathāpāḷimeva niyyāti. Nanu yasmiṃyeva vatthusminti",
  "atk-abh03a:1319_11": "vacanaṃ ekārammaṇe sarāgavirāguppattiṃ dīpeti, na kusalākusalānaṃ anantarataṃ, tasmā asādhakanti.",
  "atk-abh03a:1320": "Kusalākusalapaṭisandahanakathāvaṇṇanā.",
  "atk-abh03a:1321": "2. Saḷāyatanuppattikathāvaṇṇanā",
  "atk-abh03a:1322_0": "691-692. Idāni saḷāyatanuppattikathā nāma hoti. Tattha upapattesiyena paṭisandhicittena",
  "atk-abh03a:1322_1": "saheva opapātikānaṃ saḷāyatanaṃ uppajjati. Gabbhaseyyakānaṃ ajjhattikāyatanesu manāyatanakāyāyatanāneva",
  "atk-abh03a:1322_2": "paṭisandhikkhaṇe uppajjanti. Sesāni cattāri sattasattatirattimhi. Tāni ca kho yena",
  "atk-abh03a:1322_3": "kammunā paṭisandhi gahitā, tasseva aññassa vā katattāti ayaṃ sakasamaye vādo. Yesaṃ",
  "atk-abh03a:1322_4": "pana ekakammasambhavattā sampannasākhāviṭapānaṃ rukkhādīnaṃ aṃkuro viya bījamattaṃ",
  "atk-abh03a:1322_5": "saḷāyatanaṃ mātukucchismiṃ paṭisandhikkhaṇeyeva uppajjatīti laddhi, seyyathāpi pubbaseliyānaṃ;",
  "atk-abh03a:1322_6": "te sandhāya saḷāyatananti pucchā sakavādissa, paṭiññā itarassa. Sabbaṅgapaccaṅgītiādi",
  "atk-abh03a:1322_7": "saḷāyatane sati evarūpo hutvā okkameyyāti codanatthaṃ vuttaṃ. Mātukucchigatassāti",
  "atk-abh03a:1322_8": "pucchā paravādissa. Parato mātukucchigatassa pacchā kesāti pucchā sakavādissa. Sesamettha uttānatthamevāti.",
  "atk-abh03a:1323": "Saḷāyatanuppattikathāvaṇṇanā.",
  "atk-abh03a:1324": "3. Anantarapaccayakathāvaṇṇanā",
  "atk-abh03a:1325_0": "693-697. Idāni anantarapaccayakathā nāma hoti. Tattha naccagītādīsu rūpadassanasaddasavanādīnaṃ",
  "atk-abh03a:1325_1": "lahuparivattitaṃ disvā “imāni viññāṇāni aññamaññassa anantarā uppajjantī”ti yesaṃ",
  "atk-abh03a:1325_2": "laddhi, seyyathāpi uttarāpathakānaṃ; te sandhāya cakkhuviññāṇassāti pucchā sakavādissa,",
  "atk-abh03a:1325_3": "paṭiññā itarassa. Sotaviññāṇaṃ rūpārammaṇaṃyevāti yadi cakkhuviññāṇassa anantarā",
  "atk-abh03a:1325_4": "uppajjeyya, vipākamanodhātu viya rūpārammaṇaṃ siyāti codetuṃ vuttaṃ. Cakkhuñca paṭicca",
  "atk-abh03a:1325_5": "rūpe ca uppajjati sotaviññāṇanti pañhesu suttābhāvena paṭikkhipitvā anantaruppattiṃ",
  "atk-abh03a:1325_6": "sallakkhento laddhivasena paṭijānāti. Taññeva cakkhuviññāṇaṃ taṃ sotaviññāṇanti yathā",
  "atk-abh03a:1325_7": "paṭhamajavanānantaraṃ dutiyajavanaṃ manoviññāṇabhāvena taññeva hoti, kiṃ te tathā",
  "atk-abh03a:1325_8": "etampi dvayaṃ ekamevāti pucchati. Iminā nayena sabbavāresu attho veditabbo. Naccati",
  "atk-abh03a:1325_9": "gāyatītiādivacanaṃ ārammaṇasamodhāne lahuparivattitāya vokiṇṇabhāvaṃ dīpeti, na anantarapaccayataṃ, tasmā asādhakanti.",
  "atk-abh03a:1326": "Anantarapaccayakathāvaṇṇanā.",
  "atk-abh03a:1327": "4. Ariyarūpakathāvaṇṇanā",
  "atk-abh03a:1328_0": "698-699. Idāni ariyarūpakathā nāma hoti. Tattha sammāvācākammantā rūpaṃ, tañca kho",
  "atk-abh03a:1328_1": "“sabbaṃ rūpaṃ cattāri ca mahābhūtāni catunnañca mahābhūtānaṃ upādāyarūpa”nti vacanato",
  "atk-abh03a:1328_2": "upādāyarūpanti yesaṃ laddhi, seyyathāpi uttarāpathakānaṃ; te sandhāya ariyarūpaṃ",
  "atk-abh03a:1328_3": "mahābhūtānaṃ upādāyāti pucchā sakavādissa. Tattha ariyānaṃ rūpaṃ, ariyaṃ vā rūpanti",
  "atk-abh03a:1328_4": "ariyarūpaṃ. Āmantāti laddhiyaṃ ṭhatvā paṭiññā itarassa. Kusalanti puṭṭho laddhivaseneva",
  "atk-abh03a:1328_5": "paṭijānāti. Anāsavapucchādīsupi eseva nayo. Yaṃ kiñci rūpanti suttaṃ ṭhapetvā bhūtāni",
  "atk-abh03a:1328_6": "sesarūpassa upādābhāvaṃ dīpeti, na sammāvācākammantānaṃ. Tesañhi rūpamattaññeva asiddhaṃ,",
  "atk-abh03a:1328_7": "kuto upādārūpatā; tasmā asādhakanti.",
  "atk-abh03a:1329": "Ariyarūpakathāvaṇṇanā.",
  "atk-abh03a:1330": "5. Añño anusayotikathāvaṇṇanā",
  "atk-abh03a:1331_0": "700-701. Idāni añño anusayotikathā nāma hoti. Tattha yasmā puthujjano kusalābyākate",
  "atk-abh03a:1331_1": "citte vattamāne sānusayoti vattabbo, na pariyuṭṭhitoti tasmā añño anusayo, aññaṃ",
  "atk-abh03a:1331_2": "pariyuṭṭhānanti yesaṃ laddhi, seyyathāpi andhakānaṃ; te sandhāya añño kāmarāgānusayoti",
  "atk-abh03a:1331_3": "pucchā sakavādissa paṭiññā itarassa. Sesaṃ heṭṭhā anusayakathāyaṃ vuttanayeneva veditabbaṃ.",
  "atk-abh03a:1331_4": "Sānusayotiādi pana tasmiṃ samaye anusayassa appahīnattā sānusayoti vattabbataṃ, anuppannattā",
  "atk-abh03a:1331_5": "ca pariyuṭṭhitoti avattabbataṃ dīpeti, na anusayapariyuṭṭhānānaṃ aññattaṃ, tasmā asādhakanti.",
  "atk-abh03a:1332": "Añño anusayotikathāvaṇṇanā.",
  "atk-abh03a:1333": "6. Pariyuṭṭhānaṃ cittavippayuttantikathāvaṇṇanā",
  "atk-abh03a:1334_0": "702. Idāni pariyuṭṭhānaṃ cittavippayuttantikathā nāma hoti. Tattha yasmā aniccādito",
  "atk-abh03a:1334_1": "manasikarotopi rāgādayo uppajjanti. Vuttampi cetaṃ – “appekadā, bho bhāradvāja, asubhato",
  "atk-abh03a:1334_2": "manasikarissāmīti subhatova manasikarotī”ti. Tasmā pariyuṭṭhānaṃ cittavippayuttanti",
  "atk-abh03a:1334_3": "yesaṃ laddhi, seyyathāpi andhakānaṃyeva; te sandhāya pucchā sakavādissa, paṭiññā",
  "atk-abh03a:1334_4": "itarassa. Sesamettha uttānatthamevāti.",
  "atk-abh03a:1335": "Pariyuṭṭhānaṃ cittavippayuttantikathāvaṇṇanā.",
  "atk-abh03a:1336": "7. Pariyāpannakathāvaṇṇanā",
  "atk-abh03a:1337_0": "703-705. Idāni pariyāpannakathā nāma hoti. Tattha yasmā kāmarāgo kāmadhātuṃ anuseti,",
  "atk-abh03a:1337_1": "kāmadhātupariyāpannoti ca vuccati, tasmā rūparāgārūparāgāpi rūpadhātuarūpadhātuyo",
  "atk-abh03a:1337_2": "anusenti. Rūpadhātuarūpadhātupariyāpannāyeva ca nāma hontīti yesaṃ laddhi, seyyathāpi",
  "atk-abh03a:1337_3": "andhakānañceva sammitiyānañca; te sandhāya rūparāgoti pucchā sakavādissa, paṭiññā",
  "atk-abh03a:1337_4": "itarassa. Tattha anusetīti yathā kāmarāgo kāmavitakkasaṅkhātaṃ kāmadhātuṃ sahajātavasena",
  "atk-abh03a:1337_5": "anuseti, kiṃ te evaṃ rūparāgo rūpadhātunti pucchati. Pariyāpannoti yathā ca so tividhāya",
  "atk-abh03a:1337_6": "kāmadhātuyā kilesakāmavasena pariyāpannattā kāmadhātupariyāpanno, kiṃ te evaṃ rūparāgopi",
  "atk-abh03a:1337_7": "rūpadhātupariyāpannoti pucchati. Itaro panassa adhippāyaṃ asallakkhento kevalaṃ laddhivasena",
  "atk-abh03a:1337_8": "āmantāti paṭijānāti. Atha naṃ tamatthaṃ sallakkhāpetuṃ kusalavipākakiriyasaṅkhātehi",
  "atk-abh03a:1337_9": "samāpattesiyādīhi saṃsanditvā pucchituṃ samāpattesiyotiādimāha. Sesamettha yathāpāḷimeva",
  "atk-abh03a:1337_10": "niyyāti. Nanu kāmarāgotiādivacanampi kāmarāgasseva kāmadhātuyaṃ anusayabhāvaṃ pariyāpannatañca",
  "atk-abh03a:1337_11": "dīpeti, na itaresaṃ itaradhātūsūti.",
  "atk-abh03a:1338": "Pariyāpannakathāvaṇṇanā.",
  "atk-abh03a:1339": "8. Abyākatakathāvaṇṇanā",
  "atk-abh03a:1340_0": "706-708. Idāni abyākatakathā nāma hoti. Tattha vipākakiriyarūpanibbānasaṅkhātaṃ catubbidhaṃ",
  "atk-abh03a:1340_1": "abyākataṃ avipākattā abyākatanti vuttaṃ. Diṭṭhigataṃ “sassato lokoti kho, vaccha,",
  "atk-abh03a:1340_2": "abyākatameta”nti sassatādibhāvena akathitattā. Yesaṃ pana imaṃ vibhāgaṃ aggahetvā",
  "atk-abh03a:1340_3": "purimābyākataṃ viya diṭṭhigatampi abyākatanti laddhi, seyyathāpi andhakānañceva uttarāpathakānañca;",
  "atk-abh03a:1340_4": "tesaṃ taṃ vibhāgaṃ dassetuṃ diṭṭhigataṃ abyākatanti pucchā sakavādissa, paṭiññā itarassa.",
  "atk-abh03a:1340_5": "Sesamettha yathāpāḷimeva niyyātīti.",
  "atk-abh03a:1341": "Abyākatakathāvaṇṇanā.",
  "atk-abh03a:1342": "9. Apariyāpannakathāvaṇṇanā",
  "atk-abh03a:1343_0": "709-710. Idāni apariyāpannakathā nāma hoti. Tattha yasmā puthujjano jhānalābhī kāmesu",
  "atk-abh03a:1343_1": "vītarāgoti vattabbo hoti, na pana vigatadiṭṭhikoti, tasmā diṭṭhigataṃ apariyāpannanti",
  "atk-abh03a:1343_2": "yesaṃ laddhi, seyyathāpi pubbaseliyānaṃ; te sandhāya pucchā sakavādissa, paṭiññā",
  "atk-abh03a:1343_3": "itarassa. Sesamettha yathāpāḷimeva niyyātīti.",
  "atk-abh03a:1344": "Apariyāpannakathāvaṇṇanā.",
  "atk-abh03a:1345": "Cuddasamo vaggo.",
  "atk-abh03a:1346": "15. Pannarasamavaggo",
  "atk-abh03a:1347": "1. Paccayatākathāvaṇṇanā",
  "atk-abh03a:1348_0": "711-717. Idāni paccayatākathā nāma hoti. Tattha yo dhammo hetupaccayena paccayo,",
  "atk-abh03a:1348_1": "so yesaṃ hetupaccayena paccayo, tesaññeva yasmā ārammaṇānantarasamanantarapaccayena",
  "atk-abh03a:1348_2": "paccayo na hoti, yo vā ārammaṇapaccayena paccayo, so yasmā tesaṃyeva anantarasamanantarapaccayena",
  "atk-abh03a:1348_3": "paccayo na hoti, tasmā paccayatā vavatthitāti yesaṃ laddhi, seyyathāpi mahāsaṅghikānaṃ;",
  "atk-abh03a:1348_4": "te sandhāya pucchā sakavādissa, paṭiññā itarassa. Sesamettha yathāpāḷimeva niyyātīti.",
  "atk-abh03a:1349": "Paccayatākathāvaṇṇanā.",
  "atk-abh03a:1350": "2. Aññamaññapaccayakathāvaṇṇanā",
  "atk-abh03a:1351_0": "718-719. Idāni aññamaññapaccayakathā nāma hoti. Tattha yesaṃ samaye “avijjāpaccayā",
  "atk-abh03a:1351_1": "saṅkhārā”ti ayameva tanti, “saṅkhārapaccayāpi avijjā”ti ayaṃ natthi, tasmā avijjāva",
  "atk-abh03a:1351_2": "saṅkhārānaṃ paccayo, na pana saṅkhārā avijjāyāti laddhi, seyyathāpi mahāsaṅghikānaṃ;",
  "atk-abh03a:1351_3": "te sandhāya avijjāsaṅkhārādīnaṃ aññamaññapaccayatāpi atthīti dassetuṃ pucchā sakavādissa,",
  "atk-abh03a:1351_4": "paṭiññā itarassa. Avijjā saṅkhārenāti ettha apuññābhisaṅkhārova gahito. Tasmā saṅkhārapaccayāpi",
  "atk-abh03a:1351_5": "avijjāti ettha sahajātaaññamaññaatthiavigatasampayuttavasena paccayatā veditabbā.",
  "atk-abh03a:1351_6": "Upādānapaccayāpi taṇhāti ettha ṭhapetvā kāmupādānaṃ sesāni tīṇi upādānāni avijjāya",
  "atk-abh03a:1351_7": "saṅkhārā viya taṇhāya paccayā hontīti veditabbāni. Sesaṃ yathāpāḷimeva niyyāti. Jarāmaraṇapaccayāti",
  "atk-abh03a:1351_8": "pucchā paravādissa, nāmarūpaṃ viññāṇapaccayāti sakavādissāti.",
  "atk-abh03a:1352": "Aññamaññapaccayakathāvaṇṇanā.",
  "atk-abh03a:1353": "3. Addhākathāvaṇṇanā",
  "atk-abh03a:1354_0": "720-721. Idāni addhākathā nāma hoti. Tattha “tīṇimāni, bhikkhave, kathāvatthūnī”ti",
  "atk-abh03a:1354_1": "suttaṃ nissāya kālasaṅkhāto addhā nāma parinipphanno atthīti yesaṃ laddhi; tesaṃ",
  "atk-abh03a:1354_2": "“addhā nāma koci parinipphanno natthi aññatra kālapaññattimattā. Rūpādayo pana khandhāva",
  "atk-abh03a:1354_3": "parinipphannā”ti vibhāgaṃ dassetuṃ addhā parinipphannoti pucchā sakavādissa, paṭiññā",
  "atk-abh03a:1354_4": "itarassa. Atha naṃ “sace so parinipphanno, rūpādīsu anena aññatarena bhavitabba”nti",
  "atk-abh03a:1354_5": "codetuṃ rūpantiādimāha. Itaro paṭikkhipati. Sesaṃ yathāpāḷimeva niyyātīti.",
  "atk-abh03a:1355": "Addhākathāvaṇṇanā.",
  "atk-abh03a:1356": "4. Khaṇalayamuhuttakathāvaṇṇanā",
  "atk-abh03a:1357": "722-723. Khaṇalayamuhuttakathāsupi eseva nayo. Sabbepi hete khaṇādayo addhāpariyāyā evāti.",
  "atk-abh03a:1358": "Khaṇalayamuhuttakathāvaṇṇanā.",
  "atk-abh03a:1359": "5. Āsavakathāvaṇṇanā",
  "atk-abh03a:1360_0": "724-725. Idāni āsavakathā nāma hoti. Tattha yasmā catūhi āsavehi uttari añño āsavo",
  "atk-abh03a:1360_1": "nāma natthi, yena cattāro āsavā sāsavā siyuṃ, tasmā cattāro āsavā anāsavāti yesaṃ",
  "atk-abh03a:1360_2": "laddhi, seyyathāpi hetuvādānaṃ; te sandhāya pucchā sakavādissa, paṭiññā itarassa.",
  "atk-abh03a:1360_3": "Atha naṃ “yadi te āsavā anāsavā, evaṃ sante tehi maggādilakkhaṇappattehi bhavitabba”nti",
  "atk-abh03a:1360_4": "codetuṃ maggotiādimāha. Sesamettha uttānatthamevāti.",
  "atk-abh03a:1361": "Āsavakathāvaṇṇanā.",
  "atk-abh03a:1362": "6. Jarāmaraṇakathāvaṇṇanā",
  "atk-abh03a:1363_0": "726-727. Idāni jarāmaraṇakathā nāma hoti. Tattha jarāmaraṇaṃ nāma aparinipphannattā",
  "atk-abh03a:1363_1": "lokiyanti vā lokuttaranti vā na vattabbaṃ. “Lokiyā dhammā lokuttarā dhammā”ti hi",
  "atk-abh03a:1363_2": "duke jarāmaraṇaṃ neva lokiyapade, na lokuttarapade niddiṭṭhaṃ. Tattha yesaṃ imaṃ",
  "atk-abh03a:1363_3": "lakkhaṇaṃ anādiyitvā lokuttarānaṃ dhammānaṃ jarāmaraṇaṃ lokuttaranti laddhi, seyyathāpi",
  "atk-abh03a:1363_4": "mahāsaṅghikānaṃ, te sandhāya pucchā sakavādissa, paṭiññā itarassa. Sesamettha yathāpāḷimeva niyyātīti.",
  "atk-abh03a:1364": "Jarāmaraṇakathāvaṇṇanā.",
  "atk-abh03a:1365": "7. Saññāvedayitakathāvaṇṇanā",
  "atk-abh03a:1366_0": "728-729. Idāni saññāvedayitakathā nāma hoti. Tattha saññāvedayitanirodhasamāpatti",
  "atk-abh03a:1366_1": "nāma na koci dhammo, catunnaṃ pana khandhānaṃ nirodho. Iti sā neva lokiyā na lokuttarā.",
  "atk-abh03a:1366_2": "Yasmā pana lokiyā na hoti, tasmā lokuttarāti yesaṃ laddhi, seyyathāpi hetuvādānaṃyeva;",
  "atk-abh03a:1366_3": "te sandhāya pucchā sakavādissa, paṭiññā itarassa. Sesaṃ purimakathāsadisamevāti.",
  "atk-abh03a:1367": "Saññāvedayitakathāvaṇṇanā.",
  "atk-abh03a:1368": "8. Dutiyasaññāvedayitakathāvaṇṇanā",
  "atk-abh03a:1369": "730-731. Idāni yasmā sā lokuttarā na hoti, tasmā lokiyāti yesaṃ laddhi, seyyathāpi hetuvādānaṃ, te sandhāya pucchā sakavādissa, paṭiññā itarassa. Sesaṃ purimasadisamevāti.",
  "atk-abh03a:1370": "Dutiyasaññāvedayitakathāvaṇṇanā.",
  "atk-abh03a:1371": "9. Tatiyasaññāvedayitakathāvaṇṇanā",
  "atk-abh03a:1372_0": "732. Idāni yasmā “asuko maraṇadhammo, asuko na maraṇadhammo”ti sattānaṃ maraṇadhammatāya",
  "atk-abh03a:1372_1": "niyāmo natthīti saññāvedayitanirodhaṃ samāpannopi kālaṃ kareyyāti yesaṃ laddhi, seyyathāpi",
  "atk-abh03a:1372_2": "rājagirikānaṃ; tesaṃ samāpannāyapi maraṇadhammatāya maraṇasamayañca amaraṇasamayañca",
  "atk-abh03a:1372_3": "dassetuṃ pucchā sakavādissa, paṭiññā itarassa. Atha naṃ yasmā kālaṃ karontassa nāma",
  "atk-abh03a:1372_4": "maraṇantikehi phassādīhi bhavitabbaṃ, tasmā tenākārena codetuṃ atthītiādimāha.",
  "atk-abh03a:1373_0": "Aphassakassa kālakiriyātiādīni puṭṭho sesasatte sandhāya paṭikkhipati visaṃ kameyyātiādīni",
  "atk-abh03a:1373_1": "puṭṭho samāpattiānubhāvaṃ sandhāya paṭikkhipati. Dutiyavāre sarīrapakatiṃ sandhāya",
  "atk-abh03a:1373_2": "paṭijānāti. Evaṃ sante pana samāpattiānubhāvo nāma na hoti, teneva na nirodhasamāpannoti anuyuñjati.",
  "atk-abh03a:1374_0": "733-734. Na kālaṃ kareyyāti pucchā paravādissa. Atthi so niyāmoti paravādissa pañhe",
  "atk-abh03a:1374_1": "pana yasmā evarūpo niyāmo nāma natthi, tasmā paṭikkhipati. Cakkhuviññāṇasamaṅgītiādi",
  "atk-abh03a:1374_2": "sakavādinā “niyāme asantepi maraṇasamayeneva marati, nāsamayenā”ti dassetuṃ vuttaṃ.",
  "atk-abh03a:1374_3": "Tatrāyamadhippāyo – yadi niyāmābhāvena kālakiriyā bhaveyya, cakkhuviññāṇasamaṅginopi",
  "atk-abh03a:1374_4": "bhaveyya. Tato “pañcahi viññāṇehi na cavati, na upapajjatī”ti suttavirodho siyā.",
  "atk-abh03a:1374_5": "Yathā pana cakkhuviññāṇasamaṅgissa kālakiriyā na hoti, tathā nirodhasamāpannassāpīti.",
  "atk-abh03a:1375": "Tatiyasaññāvedayitakathāvaṇṇanā.",
  "atk-abh03a:1376": "10. Asaññasattupikākathāvaṇṇanā",
  "atk-abh03a:1377_0": "735. Idāni asaññasattupikākathā nāma hoti. Tattha saññāvirāgavasena pavattabhāvanā",
  "atk-abh03a:1377_1": "asaññasamāpattipi nirodhasamāpattipi saññāvedayitanirodhasamāpatti nāma. Iti dve",
  "atk-abh03a:1377_2": "saññāvedayitanirodhasamāpattiyo lokiyā ca lokuttarā ca. Tattha lokiyā puthujjanassa",
  "atk-abh03a:1377_3": "asaññasattupikā hoti, lokuttarā ariyānaṃ, sā ca nāsaññasattupikā. Imaṃ pana vibhāgaṃ",
  "atk-abh03a:1377_4": "akatvā avisesena saññāvedayitanirodhasamāpatti asaññasattupikāti yesaṃ laddhi, seyyathāpi",
  "atk-abh03a:1377_5": "hetuvādānaṃ; te sandhāya pucchā sakavādissa, paṭiññā itarassa. Atha naṃ yasmā asaññasamāpattiṃ",
  "atk-abh03a:1377_6": "samāpannassa alobhādayo atthi, na nirodhasamāpattiṃ, tasmā tesaṃ vasena codetuṃ atthītiādimāha.",
  "atk-abh03a:1378_0": "736. Idhāpi asaññīti pañhe idha saññāvirāgavasena samāpannattā asaññitā anuññātā,",
  "atk-abh03a:1378_1": "tatrāpi asaññasatteneva. Tasmā imaṃ paṭiññaṃ gahetvā laddhiṃ patiṭṭhapentena chalena",
  "atk-abh03a:1378_2": "patiṭṭhāpitā hoti. Idha vā nirodhasamāpattiṃ sandhāya asaññitā anuññātā. Tatrāpi",
  "atk-abh03a:1378_3": "ito cutassa anāgāmino nirodhasamāpattimeva tasmāpi imāya paṭiññāya patiṭṭhāpitā laddhi appatiṭṭhitāyevāti.",
  "atk-abh03a:1379": "Asaññasattupikākathāvaṇṇanā.",
  "atk-abh03a:1380": "11. Kammūpacayakathāvaṇṇanā",
  "atk-abh03a:1381_0": "737. Idāni kammūpacayakathā nāma hoti. Tattha yesaṃ kammūpacayo nāma kammato añño",
  "atk-abh03a:1381_1": "cittavippayutto abyākato anārammaṇoti laddhi, seyyathāpi andhakānañceva sammitiyānañca;",
  "atk-abh03a:1381_2": "te sandhāya aññaṃ kammanti pucchā sakavādissa, paṭiññā itarassa. Atha naṃ “yadi kammato",
  "atk-abh03a:1381_3": "añño kammūpacayo, phassāditopi aññena phassūpacayādinā bhavitabba”nti codetuṃ añño",
  "atk-abh03a:1381_4": "phassotiādimāha. Itaro laddhiyā abhāvena paṭikkhipati.",
  "atk-abh03a:1382_0": "738-739. Kammena sahajātoti pañhesu cittavippayuttaṃ sandhāya paṭikkhipati, cittasampayuttaṃ",
  "atk-abh03a:1382_1": "sandhāya paṭijānāti. Kusaloti pañhesupi cittavippayuttaṃ sandhāya paṭijānāti. Parato",
  "atk-abh03a:1382_2": "akusalotipañhesupi eseva nayo.",
  "atk-abh03a:1383_0": "740. Sārammaṇoti puṭṭho pana ekantaṃ anārammaṇameva icchati, tasmā paṭikkhipati.",
  "atk-abh03a:1383_1": "Cittaṃ bhijjamānanti yadā cittaṃ bhijjamānaṃ hoti, tadā kammaṃ bhijjatīti attho.",
  "atk-abh03a:1383_2": "Bhummatthe vā paccattaṃ, citte bhijjamāneti attho. Ayameva vā pāṭho. Tattha yasmā",
  "atk-abh03a:1383_3": "sampayutto bhijjati, vippayutto na bhijjati, tasmā paṭijānāti ceva paṭikkhipati ca.",
  "atk-abh03a:1384_0": "741. Kammamhi kammūpacayoti kamme sati kammūpacayo, kamme vā patiṭṭhite kammūpacayo,",
  "atk-abh03a:1384_1": "kammūpacayatova vipāko nibbattati. Tasmiṃ pana kamme niruddhe yāva aṃkuruppādā bījaṃ",
  "atk-abh03a:1384_2": "viya yāva vipākuppādā kammūpacayo tiṭṭhatītissa laddhi, tasmā paṭijānāti. Taññeva",
  "atk-abh03a:1384_3": "kammaṃ, so kammūpacayo, so kammavipākoti yasmā kammamhi kammūpacayo, so ca yāva vipākuppādā",
  "atk-abh03a:1384_4": "tiṭṭhatītissa laddhi, tasmā naṃ tesaṃ tiṇṇampi ekattaṃ pucchati vipāko sārammaṇoti",
  "atk-abh03a:1384_5": "idaṃ vipāko viya vipākadhammadhammopi ārammaṇapaṭibaddhoyevāti codanatthaṃ pucchati.",
  "atk-abh03a:1384_6": "Itaro pana laddhivasenekaṃ paṭijānāti, ekaṃ paṭikkhipati. Paṭilomepi eseva nayo.",
  "atk-abh03a:1384_7": "Sesamettha yathāpāḷimeva niyyātīti.",
  "atk-abh03a:1385": "Kammūpacayakathāvaṇṇanā.",
  "atk-abh03a:1386": "Pannarasamo vaggo.",
  "atk-abh03a:1387": "Tatiyapaṇṇāsako samatto.",
  "atk-abh03a:1388": "16. Soḷasamavaggo",
  "atk-abh03a:1389": "1. Niggahakathāvaṇṇanā",
  "atk-abh03a:1390_0": "743-744. Idāni niggahakathā nāma hoti. Tattha ye loke balappattā vasībhūtā, te yadi",
  "atk-abh03a:1390_1": "parassa cittaṃ niggaṇhituṃ na sakkuṇeyyuṃ, kā tesaṃ balappatti, ko vasībhāvo. Balappattiyā",
  "atk-abh03a:1390_2": "pana vasībhāvena ca addhā te parassa cittaṃ niggaṇhantīti yesaṃ laddhi, seyyathāpi",
  "atk-abh03a:1390_3": "mahāsaṅghikānaṃ; te sandhāya paro parassāti pucchā sakavādissa, paṭiññā itarassa.",
  "atk-abh03a:1390_4": "Tattha niggaṇhātīti saṃkilesāpattito nivāreti. Sesamettha yathāpāḷimeva niyyātīti.",
  "atk-abh03a:1390_5": "Paggahakathāyapi eseva nayo.",
  "atk-abh03a:1391": "Niggahakathāvaṇṇanā.",
  "atk-abh03a:1392": "3. Sukhānuppadānakathāvaṇṇanā",
  "atk-abh03a:1393_0": "747-748. Idāni sukhānuppadānakathā nāma hoti. Tattha “bahūnaṃ vata no bhagavā sukhadhammānaṃ",
  "atk-abh03a:1393_1": "upahattā”ti suttaṃ nissāya paro parassa sukhaṃ anuppadetīti yesaṃ laddhi, seyyathāpi",
  "atk-abh03a:1393_2": "hetuvādānaṃ; te sandhāya pucchā sakavādissa, paṭiññā itarassa. Dukkhaṃ anuppadetīti",
  "atk-abh03a:1393_3": "puṭṭho pana tādisaṃ suttapadaṃ apassanto paṭikkhipati. Attano sukhantiādipañhe yaṃ",
  "atk-abh03a:1393_4": "attano parassa vā, taṃ anuppadātuṃ na sakkā. Yaṃ tasseva, kiṃ tattha anuppadānaṃ",
  "atk-abh03a:1393_5": "nāmāti paṭikkhipati. Nevattanotiādipañhe pana yaṃ evarūpaṃ, na taṃ anuppadinnaṃ nāma",
  "atk-abh03a:1393_6": "bhavitumarahatīti laddhiyāpaṭijānāti. No ca vata retitādisassa sukhassa abhāvā vuttaṃ.",
  "atk-abh03a:1393_7": "Sukhadhammānaṃ upahattātivacanaṃ bhagavato paresaṃ sukhuppattiyā paccayabhāvaṃ dīpeti,",
  "atk-abh03a:1393_8": "na annādīnaṃ viya sukhassa anuppadānaṃ, tasmā asādhakanti.",
  "atk-abh03a:1394": "Sukhānuppadānakathāvaṇṇanā.",
  "atk-abh03a:1395": "4. Adhigayhamanasikārakathāvaṇṇanā",
  "atk-abh03a:1396_0": "749-753. Idāni adhigayha manasikārakathā nāma hoti. Tattha duvidho manasikāro nayato",
  "atk-abh03a:1396_1": "ca ārammaṇato ca. Tattha ekasaṅkhārassāpi aniccatāya diṭṭhāya sabbe saṅkhārā aniccāti",
  "atk-abh03a:1396_2": "avasesesu nayato manasikāro hoti. Atīte pana saṅkhāre manasikaronto na anāgate manasikātuṃ",
  "atk-abh03a:1396_3": "sakkoti. Atītādīsu aññataraṃ manasikaroto ārammaṇato manasikāro hoti. Tattha paccuppanne",
  "atk-abh03a:1396_4": "manasikaronto yena cittena te manasikaroti, taṃ paccuppannakkhaṇe manasikātuṃ na",
  "atk-abh03a:1396_5": "sakkoti. Tattha yesaṃ “sabbe saṅkhārā aniccā”tiādivacanaṃ nissāya “manasikaronto",
  "atk-abh03a:1396_6": "nāma adhigayha adhigaṇhitvā saṅgaṇhitvā sabbe saṅkhāre ekato manasikarotī”ti laddhi,",
  "atk-abh03a:1396_7": "seyyathāpi pubbaseliyāparaseliyānaṃ; te sandhāya pucchā sakavādissa, paṭiññā itarassa.",
  "atk-abh03a:1397_0": "Atha naṃ yasmā sabbe ekato manasikarontena yena cittena te manasikaroti, tampi manasikātabbaṃ",
  "atk-abh03a:1397_1": "hoti. Tasmā taṃcittatāya codetuṃ tena cittenāti āha. Itaro ārammaṇaṃ katvā na sakkā",
  "atk-abh03a:1397_2": "jānitunti sandhāya paṭikkhipati. Evaṃlakkhaṇaṃ cittanti ñātattā pana tampi cittaṃ",
  "atk-abh03a:1397_3": "ñātameva hotīti sandhāya paṭijānāti. Atha vā taññeva tassa ārammaṇaṃ na hotīti paṭikkhipati.",
  "atk-abh03a:1397_4": "“Sabbe saṅkhārā aniccā, yadā paññāya passatī”tiādīni nissāya uppannaladdhivasena",
  "atk-abh03a:1397_5": "paṭijānāti. Sesapañhadvayepi eseva nayo. Tena phassenātiādīsu pana tathārūpaṃ suttaṃ",
  "atk-abh03a:1397_6": "apassanto paṭikkhipateva. Atītādipañhesu heṭṭhā vuttanayeneva paṭikkhepapaṭiññā veditabbā.",
  "atk-abh03a:1397_7": "Sesaṃ yathāpāḷimeva niyyātīti. Sabbe saṅkhārātiādivacanaṃ nayato dassanaṃ sandhāya",
  "atk-abh03a:1397_8": "vuttaṃ, na ekakkhaṇe ārammaṇato, tasmā asādhakanti.",
  "atk-abh03a:1398": "Adhigayhamanasikārakathāvaṇṇanā.",
  "atk-abh03a:1399": "5. Rūpaṃ hetūtikathāvaṇṇanā",
  "atk-abh03a:1400_0": "754-756. Idāni rūpaṃ hetūti kathānāma hoti. Tattha hetūti kusalamūlādino hetuhetussāpi",
  "atk-abh03a:1400_1": "nāmaṃ, yassa kassaci paccayassāpi. Imaṃ pana vibhāgaṃ akatvā “cattāro mahābhūtā hetū”ti",
  "atk-abh03a:1400_2": "vacanamattaṃ nissāya aviseseneva rūpaṃ hetūti yesaṃ laddhi, seyyathāpi uttarāpathakānaṃ;",
  "atk-abh03a:1400_3": "te sandhāya pucchā sakavādissa, paṭiññā itarassa. Alobho hetūti kiṃ te rūpaṃ alobhasaṅkhāto",
  "atk-abh03a:1400_4": "hetūti pucchati, itaro paṭikkhipati. Sesesupi eseva nayo. Mahābhūtā upādāyarūpānaṃ",
  "atk-abh03a:1400_5": "upādāyahetūti ettha paccayaṭṭhena hetubhāvo vutto, na mūlaṭṭhena, tasmā asādhakanti.",
  "atk-abh03a:1401": "Rūpaṃ hetūtikathāvaṇṇanā.",
  "atk-abh03a:1402": "757-759. Sahetukakathāyampi imināva nayena attho veditabboti.",
  "atk-abh03a:1403": "Rūpaṃ sahetukantikathāvaṇṇanā.",
  "atk-abh03a:1404": "7. Rūpaṃ kusalākusalantikathāvaṇṇanā",
  "atk-abh03a:1405_0": "760-764. Idāni rūpaṃ kusalākusalantikathā nāma hoti. Tattha “kāyakammaṃ vacīkammaṃ",
  "atk-abh03a:1405_1": "kusalampi akusalampī”tivacanaṃ nissāya kāyavacīkammasaṅkhātaṃ kāyaviññattivacīviññattirūpaṃ",
  "atk-abh03a:1405_2": "kusalampi akusalampīti yesaṃ laddhi, seyyathāpi mahisāsakānañceva sammitiyānañca;",
  "atk-abh03a:1405_3": "te sandhāya rūpaṃ kusalanti pucchā sakavādissa paṭiññā itarassa. Atha naṃ “yadi te",
  "atk-abh03a:1405_4": "rūpaṃ kusalaṃ, evaṃvidhena anena bhavitabba”nti codetuṃ sārammaṇanti ādimāha. Parato",
  "atk-abh03a:1405_5": "akusalapañhepi eseva nayo. Sesamettha uttānatthamevāti.",
  "atk-abh03a:1406": "Rūpaṃ kusalākusalantikathāvaṇṇanā.",
  "atk-abh03a:1407": "8. Rūpaṃ vipākotikathāvaṇṇanā",
  "atk-abh03a:1408_0": "765-767. Idāni rūpaṃ vipākotikathā nāma hoti. Tattha yaṃ kammassa katattā uppannā",
  "atk-abh03a:1408_1": "cittacetasikā viya kammassa katattā uppannaṃ taṃ rūpampi vipākoti yesaṃ laddhi, seyyathāpi",
  "atk-abh03a:1408_2": "andhakānañceva sammitiyānañca; te sandhāya pucchā sakavādissa, paṭiññā itarassa.",
  "atk-abh03a:1408_3": "Atha naṃ “yadi te rūpaṃ vipāko, evaṃvidhena anena bhavitabba”nti codetuṃ sukhavedanīyantiādimāha.",
  "atk-abh03a:1408_4": "Sesaṃ yathāpāḷimeva niyyātīti.",
  "atk-abh03a:1409": "Rūpaṃ vipākotikathāvaṇṇanā.",
  "atk-abh03a:1410": "9. Rūpaṃ rūpāvacarārūpāvacarantikathāvaṇṇanā",
  "atk-abh03a:1411_0": "768-770. Idāni rūpaṃ rūpāvacarārūpāvacarantikathā nāma hoti. Tattha yaṃ kāmāvacarakammassa",
  "atk-abh03a:1411_1": "katattā rūpaṃ, taṃ yasmā kāmāvacaraṃ, tasmā rūpāvacarārūpāvacarakammānampi katattā",
  "atk-abh03a:1411_2": "rūpena rūpāvacarārūpāvacarena bhavitabbanti yesaṃ laddhi, seyyathāpi andhakānaṃ;",
  "atk-abh03a:1411_3": "te sandhāya atthi rūpaṃ rūpāvacarārūpāvacaranti pucchā sakavādissa, paṭiññā itarassa.",
  "atk-abh03a:1411_4": "Sesamettha heṭṭhā vuttanayamevāti.",
  "atk-abh03a:1412": "Rūpaṃ rūpāvacarārūpāvacarantikathāvaṇṇanā.",
  "atk-abh03a:1413": "10. Rūpārūpadhātupariyāpannakathāvaṇṇanā",
  "atk-abh03a:1414_0": "771-775. Idāni rūparāgo rūpadhātupariyāpanno arūparāgo arūpadhātupariyāpannoti kathā",
  "atk-abh03a:1414_1": "nāma hoti. Tattha yasmā kāmarāgo kāmadhātupariyāpanno, tasmā rūparāgārūparāgehipi",
  "atk-abh03a:1414_2": "rūpadhātuarūpadhātupariyāpannehi bhavitabbanti yesaṃ laddhi, seyyathāpi andhakānaṃ,",
  "atk-abh03a:1414_3": "te sandhāya pucchā sakavādissa, paṭiññā itarassa. Sesaṃ heṭṭhā vuttanayeneva veditabbaṃ.",
  "atk-abh03a:1414_4": "Kevalañhi tattha “rūpadhātuṃ anuseti, arūpadhātuṃ anusetī”ti padaṃ viseso. Sā ca",
  "atk-abh03a:1414_5": "laddhi andhakānañceva sammitiyānañca. Ayaṃ andhakānaṃyevāti.",
  "atk-abh03a:1415": "Rūparāgo rūpadhātupariyāpanno arūparāgo arūpadhātupariyāpannotikathāvaṇṇanā.",
  "atk-abh03a:1416": "Rūpārūpadhātupariyāpannakathāvaṇṇanā.",
  "atk-abh03a:1417": "Soḷasamo vaggo.",
  "atk-abh03a:1418": "17. Sattarasamavaggo",
  "atk-abh03a:1419": "1. Atthi arahato puññūpacayakathāvaṇṇanā",
  "atk-abh03a:1420_0": "776-779. Idāni atthi arahato puññūpacayotikathā nāma hoti. Tattha yesaṃ arahato dānasaṃvibhāgacetiyavandanādīni",
  "atk-abh03a:1420_1": "kammāni disvā atthi arahato puññūpacayoti laddhi, seyyathāpi andhakānaṃ; te sandhāya",
  "atk-abh03a:1420_2": "pucchā sakavādissa, paṭiññā itarassa. Atha naṃ “arahā nāma pahīnapuññapāpo, so yadi",
  "atk-abh03a:1420_3": "puññaṃ kareyya, pāpampi kareyyā”ti codetuṃ apuññūpacayoti āha. Itaro pāṇātipātādikiriyaṃ",
  "atk-abh03a:1420_4": "apassanto paṭikkhipati. Puññābhisaṅkhārantiādīsu bhavagāmikammaṃ arahato natthīti",
  "atk-abh03a:1420_5": "paṭikkhipati. Dānaṃ dadeyyātiādīsu kiriyacittena dānādipavattisabbhāvato sakavādī",
  "atk-abh03a:1420_6": "paṭijānāti. Itaro cittaṃ anādiyitvā kiriyāpavattimattadassaneneva laddhiṃ patiṭṭhapeti.",
  "atk-abh03a:1420_7": "Sā pana ayoniso patiṭṭhāpitattā appatiṭṭhāpitā hotīti.",
  "atk-abh03a:1421": "Atthi arahato puññūpacayotikathāvaṇṇanā.",
  "atk-abh03a:1422": "2. Natthi arahato akālamaccūtikathāvaṇṇanā",
  "atk-abh03a:1423_0": "780. Idāni natthi arahato akālamaccūtikathā nāma hoti. Tattha “nāhaṃ, bhikkhave,",
  "atk-abh03a:1423_1": "sañcetanikānaṃ kammānaṃ katānaṃ upacitānaṃ apaṭisaṃveditvā byantībhāvaṃ vadāmī”ti",
  "atk-abh03a:1423_2": "suttassa atthaṃ ayoniso gahetvā “arahatā nāma sabbakammavipākaṃ paṭisaṃvedayitvāva",
  "atk-abh03a:1423_3": "parinibbāyitabbaṃ, tasmā natthi, arahato akālamaccū”ti yesaṃ laddhi, seyyathāpi rājagirikānañceva",
  "atk-abh03a:1423_4": "siddhatthikānañca; te sandhāya pucchā sakavādissa, paṭiññā itarassa. Atha naṃ “sace",
  "atk-abh03a:1423_5": "tassa natthi akālamaccu, arahantaghātakena nāma na bhavitabba”nti codetuṃ natthi",
  "atk-abh03a:1423_6": "arahantaghātakoti āha. Itaro ānantariyakammassa ceva tādisānañca puggalānaṃ sabbhāvato paṭikkhipati.",
  "atk-abh03a:1424": "781. Visaṃ na kameyyāti pañhe “yāva pubbe katakammaṃ parikkhayaṃ na gacchati, tāva na kamatī”ti laddhiyā paṭikkhipati. Sesamettha yathāpāḷimeva niyyāti.",
  "atk-abh03a:1425_0": "782. Nāhaṃ, bhikkhaveti suttaṃ idaṃ sandhāya vuttaṃ – sañcetanikānaṃ kammānaṃ katānaṃ",
  "atk-abh03a:1425_1": "vipākaṃ apaṭisaṃveditvā avinditvā ananubhavitvā byantībhāvaṃ tesaṃ kammānaṃ parivaṭumaparicchinnabhāvaṃ",
  "atk-abh03a:1425_2": "na vadāmi, tañca kho diṭṭhadhammavedanīyānaṃ diṭṭheva dhamme, na tato paraṃ, upapajjavedanīyānaṃ",
  "atk-abh03a:1425_3": "anantaraṃ upapattiṃ upapajjitvāva na tato paraṃ, aparāpariyavedanīyānaṃ yadā vipākokāsaṃ",
  "atk-abh03a:1425_4": "labhanti, tathārūpe aparāpare vā pariyāye. Evaṃ sabbathāpi saṃsārapavatte sati laddhavipākavāre",
  "atk-abh03a:1425_5": "kamme na vijjateso jagatippadeso, yatthaṭṭhito mucceyya pāpakammāti. Evaṃ sante yadetaṃ",
  "atk-abh03a:1425_6": "“aladdhavipākavārampi kammaṃ avassaṃ arahato paṭisaṃveditabba”nti kappanāvasena “natthi",
  "atk-abh03a:1425_7": "arahato akālamaccū”ti laddhipatiṭṭhāpanaṃ kataṃ, taṃ dukkaṭamevāti.",
  "atk-abh03a:1426": "Natthi arahato akālamaccūtikathāvaṇṇanā.",
  "atk-abh03a:1427": "3. Sabbamidaṃ kammatotikathāvaṇṇanā",
  "atk-abh03a:1428_0": "783. Idāni sabbamidaṃ kammatotikathā nāma hoti. Tattha “kammunā vattati loko”ti suttaṃ",
  "atk-abh03a:1428_1": "nissāya “sabbamidaṃ kammakilesavipākavaṭṭaṃ kammatova hotī”ti yesaṃ laddhi, seyyathāpi",
  "atk-abh03a:1428_2": "rājagirikānañceva siddhatthikānañca; te sandhāya sabbamidanti pucchā sakavādissa,",
  "atk-abh03a:1428_3": "paṭiññā itarassa. Atha naṃ “evaṃ sante kammampi kammato āpajjatī”ti codetuṃ kammampi",
  "atk-abh03a:1428_4": "kammatoti āha. Itaro yadi kammampi kammatova nāma taṃ kammaṃ vipākoyeva siyāti paṭikkhipati.",
  "atk-abh03a:1428_5": "Pubbekatahetūti “yadi sabbamidaṃ kammato, pubbekatahetunā tena bhavitabba”nti codetuṃ",
  "atk-abh03a:1428_6": "pucchati, itaro pubbekatahetuvādabhayena paṭikkhipati.",
  "atk-abh03a:1429_0": "784. Kammavipākatoti “yadi sabbamidaṃ kammato, yaṃ atītabhave pavattassa hetubhūtaṃ",
  "atk-abh03a:1429_1": "kammaṃ, tampi purimatare bhave kammatoti kammavipāko sampajjati, tena te sabbamidaṃ",
  "atk-abh03a:1429_2": "kammavipākato āpajjatī”ti codetuṃ pucchati. Itaro bījato aṃkurasseva paccuppannapavattassa",
  "atk-abh03a:1429_3": "kammato nibbattiṃ sandhāya paṭikkhipati. Dutiyaṃ puṭṭho tassāpi kammassa bījassa",
  "atk-abh03a:1429_4": "purimabījato viya purimakammato pavattattā paṭijānāti. Pāṇaṃ haneyyātiādi “yadi sabbaṃ",
  "atk-abh03a:1429_5": "kammavipākato, pāṇātipātādīni kammavipākeneva kareyyā”ti codetuṃ vuttaṃ. Itaro dussīlyacetanāpi",
  "atk-abh03a:1429_6": "purimakammanibbattā ekena pariyāyena vipākoyevāti laddhiyā paṭijānāti. Atha naṃ “yadi",
  "atk-abh03a:1429_7": "te pāṇātipāto kammavipākato nibbattati, pāṇātipāto viya vipākopi saphalo āpajjatī”ti",
  "atk-abh03a:1429_8": "codetuṃ saphaloti āha. Itaro pāṇātipātassa nirayasaṃvattanikādibhāvato saphalataṃ",
  "atk-abh03a:1429_9": "passanto paṭijānāti. Kammavipākassa pana idaṃ nāma phalanti vuttaṭṭhānaṃ apassanto",
  "atk-abh03a:1429_10": "paṭikkhipati. Adinnādānādīsupi eseva nayo. Gilānapaccayabhesajjaparikkhāro saphaloti",
  "atk-abh03a:1429_11": "deyyadhammavasena dānaphalaṃ pucchati. Kammunā vattatīti suttaṃ “natthi kamma”nti",
  "atk-abh03a:1429_12": "akammavāditaṃ paṭikkhipitvā “atthi kamma”nti kammavāditaṃ kammassakataṃ dīpeti. Na",
  "atk-abh03a:1429_13": "sabbasseva kammato nibbattiṃ, tasmā asādhakanti.",
  "atk-abh03a:1430": "Sabbamidaṃ kammatotikathāvaṇṇanā.",
  "atk-abh03a:1431": "4. Indriyabaddhakathāvaṇṇanā",
  "atk-abh03a:1432_0": "786-787. Idāni indriyabaddhakathā nāma hoti. Tattha duvidhaṃ dukkhaṃ – indriyabaddhaṃ,",
  "atk-abh03a:1432_1": "anindriyabaddhañca. Indriyabaddhaṃ dukkhavatthutāya dukkhaṃ, anindriyabaddhaṃ udayabbayapaṭipīḷanaṭṭhena",
  "atk-abh03a:1432_2": "“yadaniccaṃ taṃ dukkha”nti saṅgahitattā dukkhaṃ. Imaṃ vibhāgaṃ aggahetvā “yassa pariññāya",
  "atk-abh03a:1432_3": "bhagavati brahmacariyaṃ vussati, taṃ indriyabaddhameva dukkhaṃ, na itara”nti yesaṃ",
  "atk-abh03a:1432_4": "laddhi, seyyathāpi hetuvādānaṃ, tesaṃ itarassāpi dukkhabhāvaṃ dassetuṃ indriyabaddhaññevāti",
  "atk-abh03a:1432_5": "pucchā sakavādissa, paṭiññā itarassa. Atha naṃ “yasmā bhagavatā ‘yadaniccaṃ taṃ dukkha’nti",
  "atk-abh03a:1432_6": "vuttaṃ, tasmā indriyabaddheneva tena aniccena bhavitabba”nti codetuṃ indriyabaddhaññeva",
  "atk-abh03a:1432_7": "aniccantiādimāha. Nanu anindriyabaddhaṃ aniccanti nanu pathavīpabbatapāsāṇādi anindriyabaddhampi aniccanti attho.",
  "atk-abh03a:1433_0": "788. Na vattabbaṃ indriyabaddhaññeva dukkhanti pañhe āmantāti paṭiññā sakavādissa.",
  "atk-abh03a:1433_1": "Anindriyabaddhañhi dukkhadomanassānaṃ ārammaṇaṃ hoti. Uṇhakālasmiñhi aggi sītakāle",
  "atk-abh03a:1433_2": "ca vāto dukkhassa ārammaṇaṃ, niccampi bhogavināsādayo domanassassa. Tasmā vināpi",
  "atk-abh03a:1433_3": "aniccaṭṭhena anindriyabaddhaṃ dukkhanti vattabbaṃ. Kammakilesehi pana anibbattattā",
  "atk-abh03a:1433_4": "dukkhaṃ ariyasaccanti na vattabbaṃ, tathā maggena apariññeyyattā. Yasmā pana tiṇakaṭṭhādinirodho",
  "atk-abh03a:1433_5": "vā utubījādinirodho vā dukkhanirodhaṃ ariyasaccaṃ nāma na hoti, tasmā indriyabaddhaṃ",
  "atk-abh03a:1433_6": "dukkhañceva ariyasaccañca, itaraṃ pana dukkhamevāti idaṃ nānattaṃ dassetuṃ paṭijānāti.",
  "atk-abh03a:1433_7": "Yathā indriyabaddhassātiādivacanaṃ indriyabaddhassa pariññāya brahmacariyavāsaṃ pariññātassa",
  "atk-abh03a:1433_8": "puna anuppattiṃ dīpeti. Tenevettha sakavādinā paṭikkhepo kato. “Yadaniccaṃ taṃ dukkha”nti",
  "atk-abh03a:1433_9": "vacanena pana saṅgahitassa anindriyabaddhassa dukkhabhāvaṃ paṭisedhetuṃ na sakkāti, tasmā asādhakanti.",
  "atk-abh03a:1434": "Indriyabaddhakathāvaṇṇanā.",
  "atk-abh03a:1435": "5. Ṭhapetvā ariyamaggantikathāvaṇṇanā",
  "atk-abh03a:1436_0": "789-790. Idāni ṭhapetvā ariyamaggantikathā nāma hoti. Tattha “yasmā ariyamaggo ‘dukkhanirodhagāminipaṭipadā’ti",
  "atk-abh03a:1436_1": "vutto, tasmā ṭhapetvā ariyamaggaṃ avasesā saṅkhārā dukkhā”ti yesaṃ laddhi, seyyathāpi",
  "atk-abh03a:1436_2": "hetuvādānaṃ; te sandhāya pucchā sakavādissa, paṭiññā itarassa. Atha naṃ “yadi evaṃ",
  "atk-abh03a:1436_3": "samudayassāpi dukkhabhāvo āpajjatī”ti codetuṃ dukkhasamudayopīti āha. Itaro hetulakkhaṇaṃ",
  "atk-abh03a:1436_4": "sandhāya paṭikkhipati. Puna puṭṭho pavattapariyāpannabhāvaṃ sandhāya paṭijānāti.",
  "atk-abh03a:1436_5": "Tīṇevāti pañhesu suttavirodhabhayena paṭikkhipati, laddhivasena paṭijānāti. Sesamettha uttānatthamevāti.",
  "atk-abh03a:1437": "Ṭhapetvā ariyamaggantikathāvaṇṇanā.",
  "atk-abh03a:1438": "6. Na vattabbaṃ saṅgho dakkhiṇaṃ paṭiggaṇhātītikathāvaṇṇanā",
  "atk-abh03a:1439_0": "791-792. Idāni na vattabbaṃ saṅgho dakkhiṇaṃ paṭiggaṇhātītikathā nāma hoti. Tattha",
  "atk-abh03a:1439_1": "“paramatthato maggaphalāneva saṅgho, maggaphalehi añño saṅgho nāma natthi, maggaphalāni",
  "atk-abh03a:1439_2": "ca na kiñci paṭiggaṇhanti, tasmā na vattabbaṃ saṅgho dakkhiṇaṃ paṭiggaṇhātī”ti yesaṃ",
  "atk-abh03a:1439_3": "laddhi, seyyathāpi etarahi mahāpuññavādīsaṅkhātānaṃ vetullakānaṃ; te sandhāya na",
  "atk-abh03a:1439_4": "vattabbanti pucchā sakavādissa, paṭiññā itarassa. Atha naṃ “yadi saṅgho na paṭiggaṇheyya,",
  "atk-abh03a:1439_5": "na naṃ satthā āhuneyyātiādīhi thomeyyā”ti codetuṃ nanu saṅgho āhuneyyotiādimāha.",
  "atk-abh03a:1439_6": "Saṅghassa dānaṃ dentīti “ye te saṅghassa denti, te paṭiggāhakesu asati kassa dadeyyu”nti",
  "atk-abh03a:1439_7": "codanatthaṃ vuttaṃ. Āhutiṃ jātavedo vāti suttaṃ parasamayato āgataṃ. Tattha mahāmeghanti",
  "atk-abh03a:1439_8": "meghavuṭṭhiṃ sandhāya vuttaṃ. Vuṭṭhiñhi medanī paṭiggaṇhāti, na meghameva. Maggo",
  "atk-abh03a:1439_9": "paṭiggaṇhātīti “maggaphalāni saṅgho”ti laddhiyā vadati, na ca maggaphalāneva saṅgho.",
  "atk-abh03a:1439_10": "Maggaphalapātubhāvaparisuddhe pana khandhe upādāya paññattā aṭṭha puggalā saṅgho,",
  "atk-abh03a:1439_11": "tasmā asādhakametanti.",
  "atk-abh03a:1440": "Na vattabbaṃ saṅgho dakkhiṇaṃ paṭiggaṇhātītikathāvaṇṇanā.",
  "atk-abh03a:1441": "7. Na vattabbaṃ saṅgho dakkhiṇaṃ visodhetītikathāvaṇṇanā",
  "atk-abh03a:1442_0": "793-794. Idāni na vattabbaṃ saṅgho dakkhiṇaṃ visodhetītikathā nāma hoti. Tattha “maggaphalāneva",
  "atk-abh03a:1442_1": "saṅgho nāma, na ca tāni dakkhiṇaṃ visodhetuṃ sakkonti, tasmā na vattabbaṃ saṅgho",
  "atk-abh03a:1442_2": "dakkhiṇaṃ visodhetī”ti yesaṃ laddhi, seyyathāpi tesaññeva; te sandhāya pucchā sakavādissa,",
  "atk-abh03a:1442_3": "paṭiññā itarassa. Āhuneyyotiādi “yadi saṅgho dakkhiṇaṃ visodhetuṃ na sakkuṇeyya,",
  "atk-abh03a:1442_4": "na naṃ satthā evaṃ thomeyyā”ti dassanatthaṃ vuttaṃ. Visodhetīti mahapphalaṃ karoti.",
  "atk-abh03a:1442_5": "Saṅghasmiñhi appaṃ dinnaṃ bahu hoti, bahu dinnaṃ bahutaraṃ. Dakkhiṇeyyāti dakkhiṇārahā",
  "atk-abh03a:1442_6": "dakkhiṇāya anucchavikā, dakkhiṇaṃ visodhetuṃ samatthāti attho. Dakkhiṇaṃ ārādhentīti",
  "atk-abh03a:1442_7": "sampādenti, appamattikāyapi dakkhiṇāya mahantaṃ phalaṃ pāpuṇantīti attho. Sesaṃ heṭṭhā vuttanayamevāti.",
  "atk-abh03a:1443": "Na vattabbaṃ saṅgho dakkhiṇaṃ visodhetītikathāvaṇṇanā.",
  "atk-abh03a:1444": "8. Na vattabbaṃ saṅgho bhuñjatītikathāvaṇṇanā",
  "atk-abh03a:1445_0": "795-796. Idāni na vattabbaṃ saṅgho bhuñjatītikathā nāma hoti. Tatrāpi “maggaphalāneva",
  "atk-abh03a:1445_1": "saṅgho nāma, na ca tāni kiñci bhuñjanti, tasmā na vattabbaṃ saṅgho bhuñjati, pivati,",
  "atk-abh03a:1445_2": "khādati, sāyatī”ti yesaṃ laddhi, seyyathāpi tesaṃyeva; te sandhāya pucchā sakavādissa,",
  "atk-abh03a:1445_3": "paṭiññā itarassa. Atha naṃ “yadi saṅgho na bhuñjeyya, saṅghabhattādikaraṇaṃ niratthakaṃ",
  "atk-abh03a:1445_4": "bhaveyyā”ti codetuṃ nanu atthi keci saṅghabhattāni karontītiādimāha. Gaṇabhojanantiādi",
  "atk-abh03a:1445_5": "“yadi saṅgho na bhuñjeyya, kassa gaṇabhojanādīni siyu”nti codanatthaṃ vuttaṃ. Aṭṭha",
  "atk-abh03a:1445_6": "pānānīti idampi “yadi saṅgho na piveyya, kassetāni pānāni satthā anujāneyyā”ti codanatthaṃ",
  "atk-abh03a:1445_7": "vuttaṃ. Sesamidhāpi heṭṭhā vuttanayeneva veditabbanti.",
  "atk-abh03a:1446": "Na vattabbaṃ saṅgho bhuñjatītikathāvaṇṇanā.",
  "atk-abh03a:1447": "9. Na vattabbaṃ saṅghassa dinnaṃ mahapphalantikathāvaṇṇanā",
  "atk-abh03a:1448_0": "797-798. Idāni na vattabbaṃ saṅghassa dinnaṃ mahapphalantikathā nāma hoti. Tatrāpi",
  "atk-abh03a:1448_1": "“maggaphalāneva saṅgho nāma, na ca sakkā tesaṃ kiñci dātuṃ, na ca tehi paṭiggaṇhituṃ,",
  "atk-abh03a:1448_2": "nāpi tesaṃ dānena koci upakāro ijjhati, tasmā na vattabbaṃ saṅghassa dinnaṃ mahapphala”nti",
  "atk-abh03a:1448_3": "yesaṃ laddhi, seyyathāpi tesaṃyeva; te sandhāya pucchā sakavādissa, paṭiññā itarassa.",
  "atk-abh03a:1448_4": "Āhuneyyotiādi “yadi saṅghassa dinnaṃ mahapphalaṃ na bhaveyya, na naṃ satthā evaṃ",
  "atk-abh03a:1448_5": "thomeyyā”ti dassanatthaṃ vuttaṃ. Sesaṃ yathāpāḷimeva niyyātīti.",
  "atk-abh03a:1449": "Na vattabbaṃ saṅghassa dinnaṃ mahapphalantikathāvaṇṇanā.",
  "atk-abh03a:1450": "10. Na vattabbaṃ buddhassa dinnaṃ mahapphalantikathāvaṇṇanā",
  "atk-abh03a:1451_0": "799. Idāni na vattabbaṃ buddhassa dinnaṃ mahapphalantikathā nāma hoti. Tattha “buddho",
  "atk-abh03a:1451_1": "bhagavā na kiñci paribhuñjati, lokānuvattanatthaṃ pana paribhuñjamānaṃ viya attānaṃ",
  "atk-abh03a:1451_2": "dasseti, tasmā nirupakārattā na vattabbaṃ tasmiṃ dinnaṃ mahapphala”nti yesaṃ laddhi,",
  "atk-abh03a:1451_3": "seyyathāpi tesaṃyeva; te sandhāya pucchā sakavādissa, paṭiññā itarassa. Dvipadānaṃ",
  "atk-abh03a:1451_4": "aggotiādi “manussadussīlepi dānaṃ sahassaguṇaṃ hoti, kimaṅgaṃ pana evarūpe aggapuggale”ti",
  "atk-abh03a:1451_5": "dassanatthaṃ vuttaṃ. Sesamettha yathāpāḷimeva niyyātīti.",
  "atk-abh03a:1452": "Na vattabbaṃ buddhassa dinnaṃ mahapphalantikathāvaṇṇanā.",
  "atk-abh03a:1453": "11. Dakkhiṇāvisuddhikathāvaṇṇanā",
  "atk-abh03a:1454_0": "800-801. Idāni dakkhiṇāvisuddhikathā nāma hoti. Tattha “yadi paṭiggāhakato dakkhiṇā",
  "atk-abh03a:1454_1": "visujjheyya, mahapphalā bhaveyya. Dāyakena dānaṃ dinnaṃ, paṭiggāhakena vipāko nibbattitoti",
  "atk-abh03a:1454_2": "añño aññassa kārako bhaveyya, paraṃkataṃ sukhadukkhaṃ āpajjeyya, añño kareyya, añño",
  "atk-abh03a:1454_3": "paṭisaṃvedeyya. Tasmā dāyakatova dānaṃ visujjhati, no paṭiggāhakato, dāyakasseva",
  "atk-abh03a:1454_4": "cittavisuddhi vipākadāyikā hotī”ti yesaṃ laddhi, seyyathāpi uttarāpathakānaṃ; te",
  "atk-abh03a:1454_5": "sandhāya pucchā sakavādissa, paṭiññā itarassa. Āhuneyyātiādi “yadi paṭiggāhakato",
  "atk-abh03a:1454_6": "dānaṃ na visujjheyya, kimassa āhuneyyādibhāvo kareyyā”ti dassanatthaṃ vuttaṃ. Añño",
  "atk-abh03a:1454_7": "aññassa kārakoti yadi dāyakassa dānacetanā paṭiggāhakena katā bhaveyya, yuttarūpaṃ",
  "atk-abh03a:1454_8": "siyā. Tassa pana dānacetanā parisuddhā paṭiggāhakasaṅkhātaṃ vatthuṃ paṭicca mahāvipākaṭṭhena",
  "atk-abh03a:1454_9": "visujjhati, tasmā acodanā esā “paṭiggāhakato dānaṃ visujjhatī”ti.",
  "atk-abh03a:1455": "Dakkhiṇāvisuddhikathāvaṇṇanā.",
  "atk-abh03a:1456": "Sattarasamo vaggo.",
  "atk-abh03a:1457": "18. Aṭṭhārasamavaggo",
  "atk-abh03a:1458": "1. Manussalokakathāvaṇṇanā",
  "atk-abh03a:1459_0": "802-803. Idāni manussalokakathā nāma hoti. Tattha “tathāgato loke, jāto loke saṃvaḍḍho,",
  "atk-abh03a:1459_1": "lokaṃ abhibhuyya viharati anupalitto lokenā”ti suttaṃ ayoniso gahetvā “bhagavā tusitabhavane",
  "atk-abh03a:1459_2": "nibbatto tattheva vasati, na manussalokaṃ āgacchati, nimmitarūpamattakaṃ panettha",
  "atk-abh03a:1459_3": "dassetī”ti yesaṃ laddhi, seyyathāpi etarahi vetullakānaṃyeva, te sandhāya pucchā",
  "atk-abh03a:1459_4": "sakavādissa, paṭiññā itarassa. Atha naṃ puṭṭhokāsena ceva suttasādhanena ca saññāpetuṃ",
  "atk-abh03a:1459_5": "nanu atthītiādimāha. Loke jātoti paravādī tusitapuraṃ sandhāya vadati. Satthārā panetaṃ",
  "atk-abh03a:1459_6": "manussalokaññeva sandhāya lokaṃ vuttaṃ. Lokaṃ abhibhuyyāti paravādī manussalokaṃ",
  "atk-abh03a:1459_7": "abhibhavitvāti diṭṭhiyā vadati, satthā pana ārammaṇalokaṃ abhibhavitvā vihāsi. Anupalitto",
  "atk-abh03a:1459_8": "lokenāti paravādī manussalokena anupalittataṃva sandhāya vadati, satthā pana lokadhammesu",
  "atk-abh03a:1459_9": "kilesehi anupalitto vihāsi. Tasmā asādhakametanti.",
  "atk-abh03a:1460": "Manussalokakathāvaṇṇanā.",
  "atk-abh03a:1461": "2. Dhammadesanākathāvaṇṇanā",
  "atk-abh03a:1462_0": "804-806. Idāni dhammadesanākathā nāma hoti. Tattha “tusitapure ṭhito bhagavā dhammadesanatthāya",
  "atk-abh03a:1462_1": "abhinimmitaṃ pesesi, tena ceva tassa ca desanaṃ sampaṭicchitvā āyasmatā ānandena",
  "atk-abh03a:1462_2": "dhammo desito, na buddhena bhagavatā”ti yesaṃ laddhi, seyyathāpi vetullakānaññeva;",
  "atk-abh03a:1462_3": "te sandhāya pucchā sakavādissa, paṭiññā itarassa. Atha naṃ “yadi tena dhammo desito,",
  "atk-abh03a:1462_4": "sveva satthā bhaveyyā”ti codetuṃ abhinimmito jinotiādimāha. Itaro tathā asampaṭicchanto",
  "atk-abh03a:1462_5": "paṭikkhipati. Sesamettha uttānatthamevāti.",
  "atk-abh03a:1463": "Dhammadesanākathāvaṇṇanā.",
  "atk-abh03a:1464": "3. Karuṇākathāvaṇṇanā",
  "atk-abh03a:1465_0": "807-808. Idāni karuṇākathā nāma hoti. Tattha piyāyitānaṃ vatthūnaṃ vipattiyā sarāgānaṃ",
  "atk-abh03a:1465_1": "rāgavasena karuṇāpatirūpikaṃ pavattiṃ disvā “rāgova karuṇā nāma, so ca bhagavato",
  "atk-abh03a:1465_2": "natthi, tasmā natthi buddhassa bhagavato karuṇā”ti yesaṃ laddhi, seyyathāpi uttarāpathakānaṃ;",
  "atk-abh03a:1465_3": "te sandhāya pucchā sakavādissa, paṭiññā itarassa. Atha naṃ “karuṇā nāmesā nikkilesatāya",
  "atk-abh03a:1465_4": "ceva sattārammaṇatāya ca cetovimuttitāya ca ekādasānisaṃsatāya ca mettādīhi samānajātikā,",
  "atk-abh03a:1465_5": "tasmā yadi bhagavato karuṇā natthi, mettādayopissa na siyu”nti codanatthaṃ natthi",
  "atk-abh03a:1465_6": "buddhassa bhagavato mettātiādimāha. Ākāruṇikoti pañhe tathārūpaṃ vohāraṃ apassanto",
  "atk-abh03a:1465_7": "paṭikkhipati. Sesamettha uttānatthamevāti.",
  "atk-abh03a:1466": "Karuṇākathāvaṇṇanā.",
  "atk-abh03a:1467": "4. Gandhajātakathāvaṇṇanā",
  "atk-abh03a:1468_0": "809. Idāni gandhajātakathā nāma hoti. Tattha yesaṃ buddhe bhagavati ayoniso pemavasena",
  "atk-abh03a:1468_1": "“bhagavato uccārapassāvo aññe gandhajāte ativiya adhigaṇhāti, natthi tato ca sugandhataraṃ",
  "atk-abh03a:1468_2": "gandhajāta”nti laddhi, seyyathāpi ekaccānaṃ andhakānañceva uttarāpathakānañca; te",
  "atk-abh03a:1468_3": "sandhāya pucchā sakavādissa, paṭiññā itarassa. Sesamettha yathāpāḷimeva niyyātīti.",
  "atk-abh03a:1469": "Gandhajātakathāvaṇṇanā.",
  "atk-abh03a:1470": "5. Ekamaggakathāvaṇṇanā",
  "atk-abh03a:1471_0": "810-811. Idāni ekamaggakathā nāma hoti. Tattha yesaṃ buddhe bhagavati ayoniso pemavaseneva",
  "atk-abh03a:1471_1": "“bhagavā sotāpanno hutvā sakadāgāmī, sakadāgāmī hutvā anāgāmī, anāgāmī hutvā arahattaṃ",
  "atk-abh03a:1471_2": "sacchākāsi, ekeneva pana ariyamaggena cattāri phalāni sacchākāsī”ti laddhi, seyyathāpi",
  "atk-abh03a:1471_3": "tesaññeva; te sandhāya pucchā sakavādissa, paṭiññā itarassa. Atha naṃ catūhi phalehi",
  "atk-abh03a:1471_4": "saddhiṃ uppannānaṃ catunnaṃ phassādīnaṃ ekato samodhānavasena codetuṃ catunnaṃ phassānantiādimāha.",
  "atk-abh03a:1471_5": "Sotāpattimaggenātiādi “kataramaggena sacchikarotī”ti pucchanatthaṃ vuttaṃ. Arahattamaggenāti",
  "atk-abh03a:1471_6": "ca vutte tena sakkāyadiṭṭhiādīnaṃ pahānābhāvavasena codeti. Bhagavā sotāpannoti buddhabhūtassa",
  "atk-abh03a:1471_7": "sotāpannabhāvo natthīti paṭikkhipati. Parato pañhadvayepi eseva nayo. Sesamettha",
  "atk-abh03a:1471_8": "yathāpāḷimeva niyyātīti.",
  "atk-abh03a:1472": "Ekamaggakathāvaṇṇanā.",
  "atk-abh03a:1473": "6. Jhānasaṅkantikathāvaṇṇanā",
  "atk-abh03a:1474_0": "813-816. Idāni jhānasaṅkantikathā nāma hoti. Tattha yesaṃ “idha, bhikkhave, bhikkhu",
  "atk-abh03a:1474_1": "vivicceva kāmehi paṭhamaṃ jhānaṃ upasampajja viharati, vitakkavicārānaṃ vūpasamā",
  "atk-abh03a:1474_2": "dutiyaṃ jhānaṃ, tatiyaṃ jhānaṃ, catutthaṃ jhānaṃ upasampajja viharatī”ti imaṃ paṭipāṭidesanaṃ",
  "atk-abh03a:1474_3": "nissāya “tassa tassa jhānassa upacārappavattiṃ vināva jhānā jhānaṃ saṅkamatī”ti laddhi,",
  "atk-abh03a:1474_4": "seyyathāpi mahisāsakānañceva ekaccānañca andhakānaṃ; te sandhāya pucchā sakavādissa,",
  "atk-abh03a:1474_5": "paṭiññā itarassa. Atha naṃ “yadi te dutiyajjhānūpacāraṃ appatvā uppaṭipāṭiyā paṭhamajjhānā",
  "atk-abh03a:1474_6": "dutiyajjhānameva saṅkamati, paṭhamato tatiyaṃ, dutiyato catutthampi saṅkameyyā”ti",
  "atk-abh03a:1474_7": "codetuṃ paṭhamā jhānātiādimāha. Yā paṭhamassātiādi “yadi paṭhamato anantaraṃ dutiyaṃ,",
  "atk-abh03a:1474_8": "dutiyādīhi vā tatiyādīni samāpajjati, ekāvajjanena samāpajjeyyā”ti codanatthaṃ vuttaṃ.",
  "atk-abh03a:1474_9": "Kāme ādīnavatoti paṭhamaṃ kāme ādīnavato manasi karoto pacchā uppajjati. Jhānakkhaṇe",
  "atk-abh03a:1474_10": "panesa nimittameva manasi karoti. Taññeva paṭhamanti “yadi purimajavanato pacchimajavanaṃ",
  "atk-abh03a:1474_11": "viya anantaraṃ uppajjeyya, ṭhapetvā purimapacchimabhāvaṃ lakkhaṇato taññeva taṃ bhaveyyā”ti",
  "atk-abh03a:1474_12": "codetuṃ pucchati. Iminā upāyena sabbattha attho veditabbo. Vivicceva kāmehītiādīhi",
  "atk-abh03a:1474_13": "paṭipāṭiyā jhānānaṃ desitabhāvaṃ dīpeti, na anantaruppattiṃ, tasmā asādhakanti.",
  "atk-abh03a:1475": "Jhānasaṅkantikathāvaṇṇanā.",
  "atk-abh03a:1476": "7. Jhānantarikakathāvaṇṇanā",
  "atk-abh03a:1477_0": "817-818. Idāni jhānantarikakathā nāma hoti. Tattha yesaṃ samaye “pañcakanaye pañca",
  "atk-abh03a:1477_1": "jhānāni vibhattāni, kevalaṃ tayo samādhī uddiṭṭhā”ti avitakkavicāramattassa samādhino",
  "atk-abh03a:1477_2": "okāsaṃ ajānantānaṃ “paṭhamassa ca dutiyassa ca jhānassa antare jhānantarikā nāma",
  "atk-abh03a:1477_3": "esā”ti laddhi, seyyathāpi sammitiyānañceva ekaccānañca andhakānaṃ; te sandhāya pucchā",
  "atk-abh03a:1477_4": "sakavādissa, paṭiññā itarassa. Atha naṃ “jhānampi cetasikā dhammā, phassādayopi,",
  "atk-abh03a:1477_5": "tasmā yadi jhānantarikā nāma bhaveyya, phassantarikādīhipi bhavitabba”nti codanatthaṃ",
  "atk-abh03a:1477_6": "atthi phassantarikātiādimāha.",
  "atk-abh03a:1478_0": "Dutiyassa ca jhānassāti “yadi jhānantarikā nāma bhaveyya, dutiyatatiyādīnipi jhānāneva,",
  "atk-abh03a:1478_1": "tesampi antarikāya bhavitabba”nti codanatthaṃ vuttaṃ. So kevalaṃ laddhiyā abhāvena",
  "atk-abh03a:1478_2": "paṭikkhipati ceva paṭijānāti ca. Paṭhamassa cāti puṭṭho laddhivasena paṭijānāti.",
  "atk-abh03a:1479": "819. Savitakko savicārotiādi “tiṇṇampi samādhīnaṃ samādhibhāve samāne avitakko vicāramattova samādhi jhānantariko, na itaroti ko ettha visesahetū”ti codanatthaṃ vuttaṃ.",
  "atk-abh03a:1480_0": "820-822. Dvinnaṃ jhānānaṃ paṭuppannānanti paṭhamadutiyāni sandhāya pucchati. Itaro",
  "atk-abh03a:1480_1": "“tesaṃ paccuppannānaṃyeva antare avitakko vicāramatto samādhi jhānantariko nāma hotī”ti",
  "atk-abh03a:1480_2": "laddhiyā paṭijānāti. Paṭhamaṃ jhānaṃ niruddhanti puṭṭho tiṇṇaṃ ekakkhaṇe pavatti",
  "atk-abh03a:1480_3": "na yuttāti paṭijānāti. Avitakko vicāramatto samādhi paṭhamaṃ jhānanti catukkanayavasena",
  "atk-abh03a:1480_4": "pucchati. Sakavādī tasmiṃ naye tassa abhāvā paṭikkhipati. Nanu tayo samādhīti etthāyamadhippāyo",
  "atk-abh03a:1480_5": "– yathā tesu tīsu samādhīsu dve samādhī jhānāneva, na jhānantarikā, evaṃ itarenapi",
  "atk-abh03a:1480_6": "jhāneneva bhavitabbaṃ, na jhānantarikāyāti.",
  "atk-abh03a:1481": "Jhānantarikakathāvaṇṇanā.",
  "atk-abh03a:1482": "8. Samāpanno saddaṃ suṇātītikathāvaṇṇanā",
  "atk-abh03a:1483_0": "823-825. Idāni samāpanno saddaṃ suṇātītikathā nāma hoti. Tattha “yasmā paṭhamassa",
  "atk-abh03a:1483_1": "jhānassa saddo kaṇḍako vutto bhagavatā, yadi ca samāpanno taṃ na suṇeyya, kathaṃ",
  "atk-abh03a:1483_2": "kaṇḍako siyā. Tasmā samāpanno saddaṃ, suṇātī”ti yesaṃ laddhi, seyyathāpi pubbaseliyānaṃ;",
  "atk-abh03a:1483_3": "te sandhāya pucchā sakavādissa, paṭiññā itarassa. Cakkhunā rūpaṃ passatītiādi “samāpannassa",
  "atk-abh03a:1483_4": "tāva pañcadvārappavattaṃ natthi, tasmiṃ asati yadi so saddaṃ suṇeyya, rūpampi passeyyā”ti",
  "atk-abh03a:1483_5": "codanatthaṃ vuttaṃ. Saddo kaṇḍakoti vikkhepakarattā vuttaṃ. Oḷārikena hi saddena",
  "atk-abh03a:1483_6": "sote ghaṭṭite paṭhamajjhānato vuṭṭhānaṃ hoti, tenetaṃ vuttaṃ, tasmā asādhakaṃ. Dutiyassa",
  "atk-abh03a:1483_7": "jhānassātiādi “yathā aññopi kaṇḍako antosamāpattiyaṃ natthi, evaṃ saddassavanampī”ti",
  "atk-abh03a:1483_8": "bodhanatthaṃ vuttaṃ, taṃ sabbaṃ uttānatthamevāti.",
  "atk-abh03a:1484": "Samāpanno saddaṃ suṇātītikathāvaṇṇanā.",
  "atk-abh03a:1485": "9. Cakkhunārūpaṃpassatītikathāvaṇṇanā",
  "atk-abh03a:1486_0": "826-827. Idāni cakkhunā rūpaṃ passatītikathā nāma hoti. Tattha “cakkhunā rūpaṃ disvā”ti",
  "atk-abh03a:1486_1": "vacanaṃ nissāya “pasādacakkhumeva rūpaṃ passatī”ti yesaṃ laddhi, seyyathāpi mahāsaṅghikānaṃ,",
  "atk-abh03a:1486_2": "te sandhāya pucchā sakavādissa, paṭiññā itarassa. Atha naṃ “yadi cakkhunā rūpaṃ passeyya,",
  "atk-abh03a:1486_3": "rūpena rūpaṃ passeyyātī”ti codetuṃ rūpena rūpaṃ passatīti āha. Itaro rūpāyatanaṃ",
  "atk-abh03a:1486_4": "sandhāya paṭikkhipitvā puna puṭṭho cakkhumeva sandhāya paṭijānāti. Paṭivijānātīti",
  "atk-abh03a:1486_5": "ettha ayamadhippāyo – passatīti hi mayaṃ paṭijānanaṃ sandhāya pucchāma, na cakkhūpasaṃhāramattaṃ.",
  "atk-abh03a:1486_6": "Tasmā vadehi tāva “kiṃ te cakkhumā rūpena rūpaṃ paṭivijānātī”ti. Itaro purimanayeneva",
  "atk-abh03a:1486_7": "paṭikkhipati ceva paṭijānāti ca. Atha naṃ “evaṃ sante rūpaṃ manoviññāṇaṃ āpajjati,",
  "atk-abh03a:1486_8": "tañhi paṭivijānāti nāmā”ti codetuṃ rūpaṃ manoviññāṇanti āha. Itaro lesaṃ alabhanto",
  "atk-abh03a:1486_9": "paṭikkhipateva. Atthi cakkhussa āvaṭṭanātiādi “yadi cakkhu paṭivijānanaṭṭhena passati,",
  "atk-abh03a:1486_10": "cakkhuviññāṇassa viya tassāpi āvajjanāya bhavitabba”nti codetuṃ pucchati. Itaro yasmā",
  "atk-abh03a:1486_11": "na āvajjanapaṭibaddhaṃ cakkhu, na taṃ āvajjanānantaraṃ uppajjati, tasmā na hevanti",
  "atk-abh03a:1486_12": "paṭikkhipati. Sotena saddantiādīsupi eseva nayo. Idha, bhikkhave, bhikkhu cakkhunā",
  "atk-abh03a:1486_13": "rūpaṃ passatīti sasambhārakathānayena vuttaṃ. Yathā hi usunā vijjhantopi “dhanunā",
  "atk-abh03a:1486_14": "vijjhatī”ti vuccati, evaṃ cakkhuviññāṇena passantopi “cakkhunā passatī”ti vutto,",
  "atk-abh03a:1486_15": "tasmā asādhakametaṃ. Sesesupi eseva nayopi.",
  "atk-abh03a:1487": "Cakkhunā rūpaṃ passatītikathāvaṇṇanā.",
  "atk-abh03a:1488": "Aṭṭhārasamo vaggo.",
  "atk-abh03a:1489": "19. Ekūnavīsatimavaggo",
  "atk-abh03a:1490": "1. Kilesapajahanakathāvaṇṇanā",
  "atk-abh03a:1491_0": "828-831. Idāni kilesapajahanakathā nāma hoti. Tattha “yasmā kilesapahānaṃ nāma atthi,",
  "atk-abh03a:1491_1": "pahīnakilesassa ca atītāpi kilesā pahīnāva honti, anāgatāpi, paccuppannāpi, tasmā",
  "atk-abh03a:1491_2": "atītepi kilese pajahati, anāgatepi, paccuppannepī”ti yesaṃ laddhi, seyyathāpi ekaccānaṃ",
  "atk-abh03a:1491_3": "uttarāpathakānaṃ; te sandhāya atītetiādipucchā sakavādissa, paṭiññā itarassa. Sesaṃ",
  "atk-abh03a:1491_4": "yathāpāḷimeva niyyāti. Natthi kilese jahatīti imasmiṃ pana paravādissa pañhe yasmā",
  "atk-abh03a:1491_5": "kacavaraṃ pajahantassa kacavare chaḍḍanavāyāmo viya kilese pajahantassa na atītādibhedesu",
  "atk-abh03a:1491_6": "kilesesu vāyāmo atthi, nibbānārammaṇe pana ariyamagge pavattite kilesā anuppannāyeva",
  "atk-abh03a:1491_7": "nuppajjantīti pahīnā nāma honti, tasmā na hevanti paṭikkhipati. Tena hi atīte kilese",
  "atk-abh03a:1491_8": "pajahatītiādi pana yasmā “natthi kilesapajahanā”ti na vattabbaṃ, tasmā atītādibhede",
  "atk-abh03a:1491_9": "pajahatīti chalena vuttaṃ.",
  "atk-abh03a:1492": "Kilesapajahanakathāvaṇṇanā.",
  "atk-abh03a:1493": "2. Suññatakathāvaṇṇanā",
  "atk-abh03a:1494_0": "832. Idāni suññatakathā nāma hoti. Tattha suññatāti dve suññatā khandhānañca anattalakkhaṇaṃ",
  "atk-abh03a:1494_1": "nibbānañca. Tesu anattalakkhaṇaṃ tāva ekaccaṃ ekena pariyāyena siyā saṅkhārakkhandhapariyāpannaṃ,",
  "atk-abh03a:1494_2": "nibbānaṃ, apariyāpannameva. Imaṃ pana vibhāgaṃ aggahetvā “suññatā saṅkhārakkhandhapariyāpannā”ti",
  "atk-abh03a:1494_3": "yesaṃ laddhi, seyyathāpi andhakānaṃ, te sandhāya pucchā sakavādissa, paṭiññā itarassa.",
  "atk-abh03a:1494_4": "Animittanti sabbanimittarahitaṃ nibbānaṃ. “Appaṇihito”tipi tasseva nāmaṃ. Kasmā panetaṃ",
  "atk-abh03a:1494_5": "ābhatanti? Avibhajjavādīvāde dosāropanatthaṃ. Yassa hi avibhajitvā “ekadeseneva suññatā",
  "atk-abh03a:1494_6": "saṅkhārakkhandhapariyāpannā”ti laddhi, tassa nibbānampi saṅkhārakkhandhapariyāpannanti",
  "atk-abh03a:1494_7": "āpajjati. Imassa dosassāropanatthaṃ “animittaṃ appaṇihita”nti ābhataṃ. Itaro tassa",
  "atk-abh03a:1494_8": "pariyāpannabhāvaṃ anicchanto paṭikkhipati. Saṅkhārakkhandho na aniccotiādi nibbānasaṅkhātāya",
  "atk-abh03a:1494_9": "suññatāya aniccabhāvāpattidosadassanatthaṃ vuttaṃ.",
  "atk-abh03a:1495_0": "833. Saṅkhārakkhandhassa suññatāti “yadi aññassa khandhassa suññatā aññakkhandhapariyāpannā,",
  "atk-abh03a:1495_1": "saṅkhārakkhandhasuññatāyapi sesakkhandhapariyāpannāya bhavitabba”nti codanatthaṃ",
  "atk-abh03a:1495_2": "vuttaṃ. Saṅkhārakkhandhassa suññatā na vattabbātiādi “yadi saṅkhārakkhandhasuññatā",
  "atk-abh03a:1495_3": "sesakkhandhapariyāpannā na hoti, sesakkhandhasuññatāpi saṅkhārakkhandhapariyāpannā",
  "atk-abh03a:1495_4": "na hotī”ti paṭilomadassanatthaṃ vuttaṃ.",
  "atk-abh03a:1496_0": "834. Suññamidaṃ, bhikkhave, saṅkhārāti suttaṃ parasamayato ābhataṃ. Tattha saṅkhārāti",
  "atk-abh03a:1496_1": "“sabbe saṅkhārā aniccā”ti āgataṭṭhāne viya pañcakkhandhā, te ca attattaniyasuññattā",
  "atk-abh03a:1496_2": "suññatāti sāsanāvacaraṃ hoti, na virujjhati, tasmā anuññātaṃ. Yasmā panetaṃ na suññatāya",
  "atk-abh03a:1496_3": "saṅkhārakkhandhapariyāpannabhāvaṃ dīpeti, tasmā asādhakanti.",
  "atk-abh03a:1497": "Suññatakathāvaṇṇanā.",
  "atk-abh03a:1498": "3. Sāmaññaphalakathāvaṇṇanā",
  "atk-abh03a:1499_0": "835-836. Idāni sāmaññaphalakathā nāma hoti. Tattha maggavīthiyampi phalasamāpattivīthiyampi",
  "atk-abh03a:1499_1": "ariyamaggassa vipākacittaṃ sāmaññaphalaṃ nāmāti sakasamaye sanniṭṭhānaṃ. Yesaṃ pana",
  "atk-abh03a:1499_2": "tathā aggahetvā “kilesapahānañceva phaluppatti ca sāmaññaphalaṃ, tasmā asaṅkhata”nti",
  "atk-abh03a:1499_3": "laddhi, seyyathāpi pubbaseliyānaṃ; te sandhāya pucchā sakavādissa, paṭiññā itarassa.",
  "atk-abh03a:1499_4": "Sesamettha heṭṭhā vuttanayattā yathā pāḷimeva niyyātīti.",
  "atk-abh03a:1500": "Sāmaññaphalakathāvaṇṇanā.",
  "atk-abh03a:1501": "4. Pattikathāvaṇṇanā",
  "atk-abh03a:1502_0": "837-840. Idāni pattikathā nāma hoti. Tattha “yaṃ yaṃ paṭilabbhati, tassa tassa paṭilābho",
  "atk-abh03a:1502_1": "patti nāma. Sā ca asaṅkhatā”ti yesaṃ laddhi, seyyathāpi pubbaseliyānaññeva; te sandhāya",
  "atk-abh03a:1502_2": "pucchā sakavādissa, paṭiññā itarassa. Sesamidhāpi heṭṭhā vuttanayattā yathāpāḷimeva",
  "atk-abh03a:1502_3": "niyyātīti. Na vattabbantiādi yāya laddhiyā patti asaṅkhatāti maññati, taṃ pakāsetuṃ",
  "atk-abh03a:1502_4": "vuttaṃ. Tattha sakavādī “na hevaṃ vattabbe”ti paṭikkhipanto kevalaṃ pattiyā rūpādibhāvaṃ",
  "atk-abh03a:1502_5": "na sampaṭicchati. Na hi patti nāma koci dhammo atthi, na pana asaṅkhatabhāvaṃ anujānāti.",
  "atk-abh03a:1502_6": "Itaro pana paṭikkhepamatteneva asaṅkhatāti laddhiṃ patiṭṭhapeti, sā ayoniso patiṭṭhāpitattā appatiṭṭhitāyevāti.",
  "atk-abh03a:1503": "Pattikathāvaṇṇanā.",
  "atk-abh03a:1504": "5. Tathatākathāvaṇṇanā",
  "atk-abh03a:1505_0": "841-843. Idāni tathatākathā nāma hoti. Tattha yesaṃ “rūpādīnaṃ sabbadhammānaṃ rūpādisabhāvatāsaṅkhātā",
  "atk-abh03a:1505_1": "tathatā nāma atthi, sā ca saṅkhatesu rūpādīsu apariyāpannattā asaṅkhatā”ti laddhi,",
  "atk-abh03a:1505_2": "seyyathāpi ekaccānaṃ uttarāpathakānaṃ, te sandhāya pucchā sakavādissa, paṭiññā itarassa.",
  "atk-abh03a:1505_3": "Sesamidhāpi heṭṭhā vuttanayattā pākaṭamevāti.",
  "atk-abh03a:1506": "Tathatākathāvaṇṇanā.",
  "atk-abh03a:1507": "6. Kusalakathāvaṇṇanā",
  "atk-abh03a:1508_0": "844-846. Idāni kusalakathā nāma hoti. Tattha anavajjampi kusalaṃ iṭṭhapākampi. Anavajjaṃ",
  "atk-abh03a:1508_1": "nāma kilesavippayuttaṃ. Ayaṃ nayo ṭhapetvā akusalaṃ sabbadhamme bhajati. Iṭṭhavipākaṃ",
  "atk-abh03a:1508_2": "nāma āyatiṃ upapattipavattesu iṭṭhaphalanipphādakaṃ puññaṃ. Ayaṃ nayo kusalattike",
  "atk-abh03a:1508_3": "ādipadameva bhajati. Yesaṃ pana imaṃ vibhāgaṃ aggahetvā anavajjabhāvamatteneva nibbānaṃ",
  "atk-abh03a:1508_4": "kusalanti laddhi, seyyathāpi andhakānaṃ, tesaṃ iṭṭhavipākaṭṭhena nibbānassa kusalatābhāvaṃ",
  "atk-abh03a:1508_5": "dīpetuṃ pucchā sakavādissa, attano laddhivasena paṭiññā itarassa. Sesamidhāpi heṭṭhā",
  "atk-abh03a:1508_6": "vuttanayattā uttānatthamevāti.",
  "atk-abh03a:1509": "Kusalakathāvaṇṇanā.",
  "atk-abh03a:1510": "7. Accantaniyāmakathāvaṇṇanā",
  "atk-abh03a:1511_0": "847. Idāni accantaniyāmakathā nāma hoti. Tattha yesaṃ “sakiṃ nimuggo nimuggova hotī”ti",
  "atk-abh03a:1511_1": "suttaṃ nissāya “atthi puthujjanassa accantaniyāmatā”ti laddhi, seyyathāpi ekaccānaṃ",
  "atk-abh03a:1511_2": "uttarāpathakānaṃ, te sandhāya pucchā sakavādissa, paṭiññā itarassa. Mātughātakotiādi",
  "atk-abh03a:1511_3": "“niyatamicchādiṭṭhikassa ca mātughātakādīnañca samāne micchattaniyāme mātughātakādīhipi",
  "atk-abh03a:1511_4": "te accantaniyatehi bhavitabba”nti codanatthaṃ vuttaṃ. Itaro “niyatamicchādiṭṭhiko",
  "atk-abh03a:1511_5": "saṃsārakhāṇuko bhavantarepi niyatova ime pana ekasmiññeva attabhāve”ti laddhiyā na",
  "atk-abh03a:1511_6": "hevanti paṭikkhipati.",
  "atk-abh03a:1512_0": "848. Vicikicchā uppajjeyyāti “ayaṃ niyato vā no vā”ti evaṃ uppajjeyyāti pucchati.",
  "atk-abh03a:1512_1": "Itaro anuppattikāraṇaṃ apassanto paṭijānāti. Nuppajjeyyāti puṭṭho pana yaṃ diṭṭhiṃ",
  "atk-abh03a:1512_2": "āsevanto niyāmaṃ okkanto, tattha anuppattiṃ sandhāya paṭijānāti. Tato pahīnāti puṭṭho",
  "atk-abh03a:1512_3": "maggena appahīnattā paṭikkhipati, taṃ diṭṭhiṃ ārabbha asamudācārato paṭijānāti. Atha",
  "atk-abh03a:1512_4": "naṃ yasmā pahānaṃ nāma vinā ariyamaggena natthi, tasmā tassa vasena codetuṃ sotāpattimaggenātiādimāha.",
  "atk-abh03a:1512_5": "So ekamaggenāpi appahīnattā paṭikkhipati. Puna katamenāti puṭṭho micchāmaggaṃ sandhāya akusalenātiādimāha.",
  "atk-abh03a:1513_0": "849. Ucchedadiṭṭhi uppajjeyyāti dutiyaniyāmuppattiṃ pucchati. Itaro yasmā “yepi te",
  "atk-abh03a:1513_1": "okkalā vayabhiññā natthikavādā akiriyavādā ahetukavādā”ti vacanato tissopi niyatamicchādiṭṭhiyo",
  "atk-abh03a:1513_2": "ekassa uppajjanti, tasmā paṭijānāti.",
  "atk-abh03a:1514_0": "850. Atha naṃ “na ca nāma so accantaniyāmo”ti codetuṃ hañcītiādimāha. Accantaniyatassa",
  "atk-abh03a:1514_1": "hi dutiyaniyāmo niratthako. Nuppajjeyyāti pañhe yaṃ sassatadiṭṭhiyā sassatanti gahitaṃ,",
  "atk-abh03a:1514_2": "tadeva ucchijjissatīti gahetvā anuppattiṃ sandhāya paṭijānāti. Pahīnāti puṭṭho maggena",
  "atk-abh03a:1514_3": "appahīnattā paṭikkhipati, vuttanayena anuppajjanato paṭijānāti. Sassatadiṭṭhi uppajjeyyātiādīsupi",
  "atk-abh03a:1514_4": "eseva nayo. Sesaṃ vicikicchāvāre vuttanayameva.",
  "atk-abh03a:1515_0": "851-852. Na vattabbanti pucchā paravādissa, suttassa atthitāya paṭiññā sakavādissa.",
  "atk-abh03a:1515_1": "Na pana so bhavantarepi nimuggova. Imasmiññeva hi bhave abhabbo so taṃ diṭṭhiṃ pajahitunti",
  "atk-abh03a:1515_2": "ayamettha adhippāyo, tasmā asādhakametanti. Sabbakālaṃ ummujjitvā nimujjatītiādi",
  "atk-abh03a:1515_3": "vacanamatte abhinivesaṃ akatvā attho pariyesitabboti dassanatthaṃ vuttanti.",
  "atk-abh03a:1516": "Accantaniyāmakathāvaṇṇanā.",
  "atk-abh03a:1517": "8. Indriyakathāvaṇṇanā",
  "atk-abh03a:1518_0": "853-856. Idāni indriyakathā nāma hoti. Tattha lokiyā saddhā saddhā eva nāma, na saddhindriyaṃ.",
  "atk-abh03a:1518_1": "Tathā lokiyaṃ vīriyaṃ…pe… sati… samādhi… paññā paññāyeva nāma, na paññindriyanti",
  "atk-abh03a:1518_2": "yesaṃ laddhi, seyyathāpi hetuvādānañceva mahisāsakānañca; te sandhāya pucchā sakavādissa,",
  "atk-abh03a:1518_3": "paṭiññā itarassa. Natthi lokiyā saddhātiādi yasmā lokiyāpi saddhādayova dhammā adhipatiyaṭṭhena",
  "atk-abh03a:1518_4": "indriyaṃ, na saddhādīhi aññaṃ saddhindriyādi nāma atthi, tasmā lokiyānampi saddhādīnaññeva",
  "atk-abh03a:1518_5": "saddhindriyādibhāvadassanatthaṃ vuttaṃ. Atthi lokiyo manotiādi yathā te lokiyāpi",
  "atk-abh03a:1518_6": "manādayo dhammā manindriyādīni, evaṃ lokiyā saddhādayopi saddhindriyānīti upamāya",
  "atk-abh03a:1518_7": "tassatthassa vibhāvanatthaṃ vuttaṃ. Sesamettha yathāpāḷimeva niyyātīti.",
  "atk-abh03a:1519": "Indriyakathāvaṇṇanā.",
  "atk-abh03a:1520": "Ekūnavīsatimo vaggo.",
  "atk-abh03a:1521": "20. Vīsatimavaggo",
  "atk-abh03a:1522": "1. Asañciccakathāvaṇṇanā",
  "atk-abh03a:1523_0": "857-862. Idāni asañciccakathā nāma hoti. Tattha “ānantariyavatthūni nāma garūni bhāriyāni,",
  "atk-abh03a:1523_1": "tasmā asañciccāpi tesu vatthūsu vikopitesu ānantariko hotī”ti yesaṃ laddhi, seyyathāpi",
  "atk-abh03a:1523_2": "ekaccānaṃ uttarāpathakānaṃ; te sandhāya asañciccāti pucchā sakavādissa, laddhivasena",
  "atk-abh03a:1523_3": "paṭiññā itarassa. Atha naṃ “yasmā ānantariyakammaṃ nāma kammapathappattaṃ. Yadi ca",
  "atk-abh03a:1523_4": "asañcicca kammapathabhedo siyā, avasesā pāṇātipātādayopi asañcicca bhaveyyu”nti codanatthaṃ",
  "atk-abh03a:1523_5": "asañciccapāṇaṃ hantvātiādimāha. Itaro tathārūpāya laddhiyā abhāvena paṭikkhipati.",
  "atk-abh03a:1523_6": "Sesaṃ yathāpāḷimeva niyyāti. Na vattabbaṃ mātughātakoti pucchā paravādissa, rogapaṭikārādikāle",
  "atk-abh03a:1523_7": "asañcicca ghātaṃ sandhāya paṭiññā sakavādissa. Nanu mātā jīvitā voropitāti pañhepi",
  "atk-abh03a:1523_8": "asañcicca voropitaṃ sandhāya paṭiññā sakavādisseva. Evaṃ adhippāyaṃ pana aggahetvā",
  "atk-abh03a:1523_9": "hañcīti laddhipatiṭṭhāpanaṃ itarassa. Taṃ ayoniso patiṭṭhāpitattā appatiṭṭhitameva.",
  "atk-abh03a:1523_10": "Pitughātakādīsupi eseva nayo. Saṅghabhedake pana dhammasaññiṃ sandhāya saṅghabhedo",
  "atk-abh03a:1523_11": "ānantarikoti pucchā sakavādissa, “saṅghaṃ samaggaṃ bhetvāna, kappaṃ nirayamhi paccatī”ti",
  "atk-abh03a:1523_12": "vacanaṃ ayoniso gahetvā paṭiññā paravādissa. Puna sabbeti puṭṭho sakapakkhe dhammasaññiṃ",
  "atk-abh03a:1523_13": "sandhāya paṭikkhipati, parapakkhe dhammasaññiṃ sandhāya paṭijānāti. Dhammasaññīti",
  "atk-abh03a:1523_14": "pañhadvayepi eseva nayo. Nanu vuttaṃ bhagavatāti suttaṃ ekanteneva dhammavādissa",
  "atk-abh03a:1523_15": "ānantarikabhāvadassanatthaṃ vuttaṃ. Āpāyiko nerayikoti gāthāyapi adhammavādīyeva",
  "atk-abh03a:1523_16": "adhippeto. Itaro pana adhippāyaṃ aggahetvā laddhiṃ patiṭṭhapeti. Sā ayoniso patiṭṭhāpitattā appatiṭṭhitāyevāti.",
  "atk-abh03a:1524": "Asañciccakathāvaṇṇanā.",
  "atk-abh03a:1525": "2. Ñāṇakathāvaṇṇanā",
  "atk-abh03a:1526_0": "863-865. Idāni ñāṇakathā nāma hoti. Tattha duvidhaṃ ñāṇaṃ – lokiyañca lokuttarañca.",
  "atk-abh03a:1526_1": "Lokiyaṃ samāpattiñāṇampi hoti dānādivasena pavattaṃ kammassakatañāṇampi; lokuttaraṃ",
  "atk-abh03a:1526_2": "saccaparicchedakaṃ maggañāṇampi phalañāṇampi. Imaṃ pana vibhāgaṃ akatvā “saccaparicchedakameva",
  "atk-abh03a:1526_3": "ñāṇaṃ na itaraṃ, tasmā natthi puthujjanassa ñāṇa”nti yesaṃ laddhi, seyyathāpi hetuvādānaṃ,",
  "atk-abh03a:1526_4": "te sandhāya pucchā sakavādissa, paṭiññā itarassa. Paññātiādi ñāṇavevacanadassanatthaṃ",
  "atk-abh03a:1526_5": "vuttaṃ. Tenetaṃ dīpeti – yadi tassa ñāṇaṃ natthi, paññādayopi natthi. Atha paññādayo",
  "atk-abh03a:1526_6": "atthi, ñāṇampi atthi. Kasmā? Paññādīnaṃ ñāṇato anaññattāti. Paṭhamaṃ jhānantiādi",
  "atk-abh03a:1526_7": "samāpattiñāṇassa dassanatthaṃ vuttaṃ. Dānaṃ dadeyyātiādi kammassakatañāṇassa. Dukkhaṃ",
  "atk-abh03a:1526_8": "parijānātīti lokuttaramaggañāṇameva dīpeti, na ca lokuttarameva ñāṇanti.",
  "atk-abh03a:1527": "Ñāṇakathāvaṇṇanā.",
  "atk-abh03a:1528": "3. Nirayapālakathāvaṇṇanā",
  "atk-abh03a:1529_0": "866. Idāni nirayapālakathā nāma hoti. Tattha “niraye nerayikakammāneva nirayapālarūpavasena",
  "atk-abh03a:1529_1": "vadhenti, natthi nirayapālā nāma sattā”ti yesaṃ laddhi, seyyathāpi andhakānaṃ; te",
  "atk-abh03a:1529_2": "sandhāya pucchā sakavādissa, paṭiññā itarassa. Atha naṃ “yadi tattha nirayapālā na",
  "atk-abh03a:1529_3": "siyuṃ, kammakāraṇāpi na bhaveyyuṃ. Kāraṇikesu hi sati kāraṇā”ti codetuṃ natthi nirayesūtiādimāha.",
  "atk-abh03a:1530_0": "867-868. Atthi manussesūti paccakkhena ñāpanatthaṃ. Yathā hi manussesu sati kāraṇikesu",
  "atk-abh03a:1530_1": "kāraṇā, evaṃ tatthāpīti ayamettha adhippāyo. Atthi nirayesūti pucchā paravādissa,",
  "atk-abh03a:1530_2": "paṭiññā itarassa. Na vessabhū nopi ca pettirājāti paravādinā sakasamayato suttaṃ",
  "atk-abh03a:1530_3": "ābhataṃ. Taṃ pana sāsanāvacarikanti sakavādinā anuññātaṃ. Tattha vessabhūti eko devo.",
  "atk-abh03a:1530_4": "Pettirājāti pettivisaye petamahiddhiko. Somādayo pākaṭā eva. Idaṃ vuttaṃ hoti – attano",
  "atk-abh03a:1530_5": "kammehi ito paṇunnaṃ paralokaṃ pattaṃ purisaṃ na ete vessabhūādayo hananti. Yehi",
  "atk-abh03a:1530_6": "pana so kammehi tattha paṇunno, tāni sakāni kammāniyeva naṃ tattha hanantīti kammassakataṃ",
  "atk-abh03a:1530_7": "dīpeti, na nirayapālānaṃ abhāvaṃ. Sakavādinā pana tamenaṃ, bhikkhaveti ābhatāni suttapadāni nītatthānevāti.",
  "atk-abh03a:1531": "Nirayapālakathāvaṇṇanā.",
  "atk-abh03a:1532": "4. Tiracchānakathāvaṇṇanā",
  "atk-abh03a:1533_0": "869-871. Idāni tiracchānakathā nāma hoti. Tattha devesu erāvaṇādayo devaputtā hatthivaṇṇaṃ",
  "atk-abh03a:1533_1": "assavaṇṇaṃ vikubbanti, natthi tattha tiracchānagatā. Yesaṃ pana tiracchānavaṇṇino",
  "atk-abh03a:1533_2": "devaputte disvā “atthi devesu tiracchānagatā”ti laddhi, seyyathāpi andhakānaṃ; te",
  "atk-abh03a:1533_3": "sandhāya pucchā sakavādissa, paṭiññā itarassa. Atha naṃ “yadi devayoniyaṃ tiracchānagatā",
  "atk-abh03a:1533_4": "siyuṃ, tiracchānayoniyampi devā siyu”nti codetuṃ atthi tiracchānagatesūtiādimāha.",
  "atk-abh03a:1533_5": "Kīṭātiādi yesaṃ so abhāvaṃ icchati, te dassetuṃ vuttaṃ. Erāvaṇoti pañhe tassa atthitāya",
  "atk-abh03a:1533_6": "paṭiññā sakavādissa, na tiracchānagatassa. Hatthibandhātiādi “yadi tattha hatthiādayo",
  "atk-abh03a:1533_7": "siyuṃ, hatthibandhādayopi siyu”nti codanatthaṃ vuttaṃ. Tattha yāvasikāti yavassa",
  "atk-abh03a:1533_8": "dāyakā. Kāraṇikāti hatthācariyādayo, yehi te nānāvidhaṃ kāraṇaṃ kareyyuṃ. Bhattakārakāti",
  "atk-abh03a:1533_9": "hatthiādīnaṃ bhattarandhakā. Na hevanti tathā anicchanto paṭikkhipatīti.",
  "atk-abh03a:1534": "Tiracchānakathāvaṇṇanā.",
  "atk-abh03a:1535": "5. Maggakathāvaṇṇanā",
  "atk-abh03a:1536_0": "872-875. Idāni maggakathā nāma hoti. Tattha yesaṃ “pubbeva kho panassa kāyakammaṃ",
  "atk-abh03a:1536_1": "vacīkammaṃ ājīvo suparisuddho hotī”ti idañceva suttaṃ sammāvācākammantājīvānañca",
  "atk-abh03a:1536_2": "cittavippayuttataṃ nissāya “nippariyāyena pañcaṅgikova maggo”ti laddhi, seyyathāpi",
  "atk-abh03a:1536_3": "mahisāsakānaṃ, te sandhāya pañcaṅgikoti pucchā sakavādissa, paṭiññā itarassa. Sammāvācā",
  "atk-abh03a:1536_4": "maggaṅgaṃ, sā ca na maggotiādi parasamayavasena vuttaṃ. Parasamayasmiñhi sammāvācādayo",
  "atk-abh03a:1536_5": "maggaṅganti āgatā. Rūpattā pana maggo na hotīti vaṇṇitā. Sammādiṭṭhi maggaṅgantiādi",
  "atk-abh03a:1536_6": "maggaṅgassa amaggatā nāma natthīti dassanatthaṃ vuttaṃ. Pubbeva kho panassāti sutte",
  "atk-abh03a:1536_7": "parisuddhasīlassa maggabhāvanā nāma hoti, na itarassāti āgamaniyapaṭipadāya visuddhibhāvadassanatthaṃ",
  "atk-abh03a:1536_8": "“kāyakammaṃ vacīkammaṃ ājīvo suparisuddho hotī”ti vuttaṃ, na imehi vinā pañcaṅgikabhāvadassanatthaṃ.",
  "atk-abh03a:1536_9": "Tenevāha “evamassāyaṃ ariyo aṭṭhaṅgiko maggo bhāvanāpāripūriṃ gacchatī”ti. Sakavādinā",
  "atk-abh03a:1536_10": "ābhatasuttaṃ nītatthamevāti.",
  "atk-abh03a:1537": "Maggakathāvaṇṇanā.",
  "atk-abh03a:1538": "6. Ñāṇakathāvaṇṇanā",
  "atk-abh03a:1539_0": "876-877. Idāni ñāṇakathā nāma hoti. Tattha dhammacakkappavattane dvādasākārañāṇaṃ",
  "atk-abh03a:1539_1": "sandhāya “dvādasavatthukaṃ ñāṇaṃ lokuttara”nti yesaṃ laddhi, seyyathāpi pubbaseliyānaṃ,",
  "atk-abh03a:1539_2": "te sandhāya pucchā sakavādissa, paṭiññā itarassa. Atha naṃ “sace taṃ dvādasavatthukaṃ,",
  "atk-abh03a:1539_3": "dvādasahi maggañāṇehi bhavitabba”nti codetuṃ dvādasātiādimāha. Itaro maggassa ekattaṃ",
  "atk-abh03a:1539_4": "sandhāya paṭikkhipati, ekekasmiṃ sacce saccañāṇakiccañāṇakatañāṇānaṃ vasena ñāṇanānattaṃ",
  "atk-abh03a:1539_5": "sandhāya paṭijānāti. Dvādasa sotāpattimaggātiādīsupi eseva nayo. Nanu vuttaṃ bhagavatāti",
  "atk-abh03a:1539_6": "suttaṃ saddhiṃ pubbabhāgaparabhāgehi ñāṇanānattaṃ dīpeti, na ariyamaggassa dvādasa",
  "atk-abh03a:1539_7": "ñāṇataṃ. Tasmā asādhakanti.",
  "atk-abh03a:1540": "Ñāṇakathāvaṇṇanā.",
  "atk-abh03a:1541": "Vīsatimo vaggo.",
  "atk-abh03a:1542": "Catutthapaṇṇāsako samatto.",
  "atk-abh03a:1543": "21. Ekavīsatimavaggo",
  "atk-abh03a:1544": "1. Sāsanakathāvaṇṇanā",
  "atk-abh03a:1545_0": "878. Idāni sāsanakathā nāma hoti. Tattha tisso saṅgītiyo sandhāya “sāsanaṃ navaṃ",
  "atk-abh03a:1545_1": "kata”nti ca “atthi koci tathāgatassa sāsanaṃ navaṃ karotī”ti ca “labbhā tathāgatassa",
  "atk-abh03a:1545_2": "sāsanaṃ navaṃ kātu”nti ca yesaṃ laddhi, seyyathāpi ekaccānaṃ uttarāpathakānaṃ; te",
  "atk-abh03a:1545_3": "sandhāya tīsupi kathāsu pucchā sakavādissa, paṭiññā itarassa. Satipaṭṭhānātiādi sāsanaṃ",
  "atk-abh03a:1545_4": "nāma satipaṭṭhānādayo ceva ariyadhammā, kusalādīnañca desanā. Tattha yesaṃ bhagavatā",
  "atk-abh03a:1545_5": "desitā satipaṭṭhānādayo, ṭhapetvā te aññesaṃ vā satipaṭṭhānādīnaṃ karaṇena akusalādīnaṃ",
  "atk-abh03a:1545_6": "vā kusalādibhāvakaraṇena sāsanaṃ navaṃkataṃ nāma bhaveyya, kiṃ taṃ evaṃ kataṃ kenaci,",
  "atk-abh03a:1545_7": "atthi vā koci evaṃ karoti, labbhā vā evaṃ kātunti tīsupi pucchāsu codanatthaṃ vuttaṃ.",
  "atk-abh03a:1545_8": "Sesaṃ sabbattha yathāpāḷimeva niyyātīti.",
  "atk-abh03a:1546": "Sāsanakathāvaṇṇanā.",
  "atk-abh03a:1547": "2. Avivittakathāvaṇṇanā",
  "atk-abh03a:1548_0": "879-880. Idāni avivittakathā nāma hoti. Tattha yassa puggalassa yo dhammo paccuppanno,",
  "atk-abh03a:1548_1": "so tena avivitto nāmāti idaṃ sakasamaye sanniṭṭhānaṃ. Yasmā pana puthujjanena tedhātukā",
  "atk-abh03a:1548_2": "dhammā apariññātā, tasmā so ekakkhaṇeyeva sabbehipi tedhātukehi dhammehi avivittoti",
  "atk-abh03a:1548_3": "yesaṃ laddhi, seyyathāpi tesaññeva, te sandhāya pucchā sakavādissa, paṭiññā itarassa.",
  "atk-abh03a:1548_4": "Phassehītiādi sabbesaṃ phassādīnaṃ ekakkhaṇe pavattidosadassanatthaṃ vuttaṃ. Sesaṃ",
  "atk-abh03a:1548_5": "sabbattha uttānatthamevāti.",
  "atk-abh03a:1549": "Avivittakathāvaṇṇanā.",
  "atk-abh03a:1550": "3. Saññojanakathāvaṇṇanā",
  "atk-abh03a:1551_0": "881-882. Idāni saññojanakathā nāma hoti. Tattha yasmā arahā sabbaṃ buddhavisayaṃ",
  "atk-abh03a:1551_1": "na jānāti, tasmā tassa tattha avijjāvicikicchāhi appahīnāhi bhavitabbanti saññāya",
  "atk-abh03a:1551_2": "“atthi kiñci saññojanaṃ appahāya arahattappattī”ti yesaṃ laddhi, seyyathāpi mahāsaṅghikānaṃ,",
  "atk-abh03a:1551_3": "te sandhāya pucchā sakavādissa, paṭiññā itarassa. Atthi kiñci sakkāyadiṭṭhītiādi",
  "atk-abh03a:1551_4": "arahato sabbasaṃyojanappahānadassanatthaṃ vuttaṃ. Sabbaṃ buddhavisayanti pañhadvaye",
  "atk-abh03a:1551_5": "arahato sabbaññutaññāṇābhāvena paṭisedho kato, na avijjāvicikicchānaṃ appahānena.",
  "atk-abh03a:1551_6": "Itaro pana tesaṃ appahīnataṃ sandhāya tena hīti laddhiṃ patiṭṭhapeti. Sā ayoniso",
  "atk-abh03a:1551_7": "patiṭṭhāpitattā appatiṭṭhitāva hotīti.",
  "atk-abh03a:1552": "Saññojanakathāvaṇṇanā.",
  "atk-abh03a:1553": "4. Iddhikathāvaṇṇanā",
  "atk-abh03a:1554_0": "883-884. Idāni iddhikathā nāma hoti. Tattha iddhi nāmesā katthaci ijjhati, katthaci",
  "atk-abh03a:1554_1": "na ijjhati, aniccādīnaṃ niccādikaraṇe ekanteneva na ijjhati. Sabhāgasantatiṃ pana",
  "atk-abh03a:1554_2": "parivattetvā visabhāgasantatikaraṇe vā sabhāgasantativaseneva ciratarappavattane",
  "atk-abh03a:1554_3": "vā yesaṃ atthāya kariyati, tesaṃ puññādīni kāraṇāni nissāya katthaci ijjhati, bhikkhūnaṃ",
  "atk-abh03a:1554_4": "atthāya pānīyassa sappikhīrādikaraṇe viya mahādhātunidhāne dīpādīnaṃ cirasantānappavattane",
  "atk-abh03a:1554_5": "viya cāti idaṃ sakasamaye sanniṭṭhānaṃ. Yaṃ pana āyasmā pilindavaccho rañño pāsādaṃ",
  "atk-abh03a:1554_6": "suvaṇṇantveva adhimucci, taṃ nissāya yesaṃ “atthi adhippāyaiddhī”ti laddhi, seyyathāpi",
  "atk-abh03a:1554_7": "andhakānaṃ; te sandhāya atthi adhippāyaiddhīti pucchā sakavādissa. Tattha adhippāyaiddhīti",
  "atk-abh03a:1554_8": "adhippāyaiddhi, yathādhippāyaṃ ijjhanaiddhīti attho. Āmantāti laddhimatte ṭhatvā",
  "atk-abh03a:1554_9": "paṭiññā paravādissa. Atha naṃ aniccādīnaṃ niccāditāya anuyuñjituṃ niccapaṇṇā rukkhā",
  "atk-abh03a:1554_10": "hontūtiādimāha. Sesamettha uttānatthameva. Laddhipatiṭṭhāpane suvaṇṇo ca panāsīti",
  "atk-abh03a:1554_11": "rañño puññūpanissayena āsi, na kevalaṃ therassa adhippāyeneva. Tasmā asādhakametanti.",
  "atk-abh03a:1555": "Iddhikathāvaṇṇanā.",
  "atk-abh03a:1556": "5. Buddhakathāvaṇṇanā",
  "atk-abh03a:1557_0": "885. Idāni buddhakathā nāma hoti. Tattha ṭhapetvā tasmiṃ tasmiṃ kāle sarīravemattataṃ",
  "atk-abh03a:1557_1": "āyuvemattataṃ pabhāvemattatañca sesehi buddhadhammehi buddhānaṃ buddhehi hīnātirekatā",
  "atk-abh03a:1557_2": "nāma natthi. Yesaṃ pana aviseseneva atthīti laddhi, seyyathāpi andhakānaṃ; te sandhāya",
  "atk-abh03a:1557_3": "atthi buddhānanti pucchā sakavādissa, paṭiññā itarassa. Atha naṃ buddhadhammehi anuyuñjituṃ",
  "atk-abh03a:1557_4": "satipaṭṭhānatotiādimāha. Itaro tesaṃ vasena hīnātirekataṃ apassanto paṭikkhipatiyevāti.",
  "atk-abh03a:1558": "Buddhakathāvaṇṇanā.",
  "atk-abh03a:1559": "6. Sabbadisākathāvaṇṇanā",
  "atk-abh03a:1560_0": "886. Idāni sabbadisākathā nāma hoti. Tattha catūsu disāsu heṭṭhā uparīti samantato",
  "atk-abh03a:1560_1": "lokadhātusannivāsaṃ, sabbalokadhātūsu ca buddhā atthīti attano vikappasippaṃ uppādetvā",
  "atk-abh03a:1560_2": "“sabbadisāsu buddhā tiṭṭhantī”ti yesaṃ laddhi, seyyathāpi mahāsaṅghikānaṃ; te sandhāya",
  "atk-abh03a:1560_3": "pucchā sakavādissa, paṭiññā itarassa. Puratthimāyāti puṭṭho sakyamuniṃ sandhāya paṭikkhipati.",
  "atk-abh03a:1560_4": "Puna puṭṭho laddhivasena aññalokadhātuyaṃ ṭhitaṃ sandhāya paṭijānāti. Kinnāmo so",
  "atk-abh03a:1560_5": "bhagavātiādi “sace tvaṃ jānāsi, nāmādivasena naṃ kathehī”ti codanatthaṃ vuttaṃ. Iminā",
  "atk-abh03a:1560_6": "upāyena sabbattha attho veditabboti.",
  "atk-abh03a:1561": "Sabbadisākathāvaṇṇanā.",
  "atk-abh03a:1562": "7. Dhammakathāvaṇṇanā",
  "atk-abh03a:1563_0": "887-888. Idāni dhammakathā nāma hoti. Tattha yasmā rūpādayo rūpādisabhāvena niyatā",
  "atk-abh03a:1563_1": "na taṃ sabhāvaṃ vijahanti, tasmā sabbadhammā niyatāti yesaṃ laddhi, seyyathāpi andhakānañceva",
  "atk-abh03a:1563_2": "ekaccānañca uttarāpathakānaṃ; te sandhāya sabbe dhammāti pucchā sakavādissa, paṭiññā",
  "atk-abh03a:1563_3": "itarassa. Atha naṃ “sace te niyatā, micchattaniyatā vā siyuṃ sammattaniyatā vā, ito",
  "atk-abh03a:1563_4": "añño niyāmo nāma natthī”ti codetuṃ micchattaniyatātiādimāha. Tattha paṭikkhepo ca",
  "atk-abh03a:1563_5": "paṭiññā ca paravādissa. Rūpaṃ rūpaṭṭhenātiādi yenatthena niyatāti vadati, tassa vasena",
  "atk-abh03a:1563_6": "codetuṃ vuttaṃ. Tatrāyaṃ adhippāyo – rūpañhi rūpaṭṭhena niyatanti rūpaṃ rūpameva,",
  "atk-abh03a:1563_7": "na vedanādisabhāvanti adhippāyena vattabbaṃ, ito aññathā na vattabbaṃ. Kasmā? Rūpaṭṭhato",
  "atk-abh03a:1563_8": "aññassa rūpassa abhāvā. Rūpasabhāvo hi rūpaṭṭho, rūpasabhāvo ca rūpameva, na rūpato",
  "atk-abh03a:1563_9": "añño. Vedanādīhi panassa nānattapaññāpanatthaṃ esa vohāro hotīti. Tasmā “rūpaṃ rūpaṭṭhena",
  "atk-abh03a:1563_10": "niyata”nti vadantena rūpaṃ niyatanti vuttaṃ hoti. Niyatañca nāma micchattaniyataṃ",
  "atk-abh03a:1563_11": "vā siyā sammattaniyataṃ vā, ito añño niyāmo nāma natthīti. Atha kasmā paṭijānātīti?",
  "atk-abh03a:1563_12": "Atthantaravasena. Rūpaṃ rūpaṭṭhena niyatanti ettha hi rūpaṃ rūpameva, na vedanādisabhāvanti",
  "atk-abh03a:1563_13": "ayamattho. Tasmā paṭijānāti. Ito aññathā panassa niyatattaṃ natthīti puna teneva",
  "atk-abh03a:1563_14": "nayena codetuṃ micchattaniyatantiādimāha. Taṃ sabbaṃ uttānatthameva. Tena hi rūpanti",
  "atk-abh03a:1563_15": "laddhipi ayoniso patiṭṭhāpitattā appatiṭṭhitāva hotīti.",
  "atk-abh03a:1564": "Dhammakathāvaṇṇanā.",
  "atk-abh03a:1565": "8. Kammakathāvaṇṇanā",
  "atk-abh03a:1566_0": "889-891. Idāni kammakathā nāma hoti. Tattha “yasmā diṭṭhadhammavedanīyādīni diṭṭhadhammavedanīyaṭṭhādīhi",
  "atk-abh03a:1566_1": "niyatāni, tasmā sabbe kammā niyatā”ti yesaṃ laddhi, seyyathāpi tesaññeva; te sandhāya",
  "atk-abh03a:1566_2": "pucchā sakavādissa, paṭiññā itarassa. Diṭṭhadhammavedanīyaṭṭhena niyatanti ettha",
  "atk-abh03a:1566_3": "diṭṭhadhammavedanīyaṃ diṭṭhadhammavedanīyaṭṭhameva. Sace diṭṭheva dhamme vipākaṃ",
  "atk-abh03a:1566_4": "dātuṃ sakkoti deti, no ce ahosikammaṃ nāma hotīti imamatthaṃ sandhāya paṭiññā sakavādissa.",
  "atk-abh03a:1566_5": "Micchattasammattaniyāmavasena panetaṃ aniyatamevāti sabbaṃ heṭṭhā vuttanayeneva veditabbanti.",
  "atk-abh03a:1567": "Kammakathāvaṇṇanā.",
  "atk-abh03a:1568": "Ekavīsatimo vaggo.",
  "atk-abh03a:1569": "22. Bāvīsatimavaggo",
  "atk-abh03a:1570": "1. Parinibbānakathāvaṇṇanā",
  "atk-abh03a:1571_0": "892. Idāni parinibbānakathā nāma hoti. Tattha “yasmā arahā sabbaññuvisaye appahīnasaṃyojanova",
  "atk-abh03a:1571_1": "parinibbāyati, tasmā atthi kiñci saṃyojanaṃ appahāya parinibbāna”nti yesaṃ laddhi,",
  "atk-abh03a:1571_2": "seyyathāpi andhakānaṃ; te sandhāya pucchā sakavādissa, paṭiññā itarassa. Sesamettha",
  "atk-abh03a:1571_3": "heṭṭhā vuttanayamevāti.",
  "atk-abh03a:1572": "Parinibbānakathāvaṇṇanā.",
  "atk-abh03a:1573": "2. Kusalacittakathāvaṇṇanā",
  "atk-abh03a:1574_0": "894-895. Idāni kusalacittakathā nāma hoti. Tattha yasmā arahā sativepullappatto parinibbāyantopi",
  "atk-abh03a:1574_1": "sato sampajānova parinibbāti, tasmā kusalacitto parinibbāyatīti yesaṃ laddhi, seyyathāpi",
  "atk-abh03a:1574_2": "andhakānaṃ; te sandhāya pucchā sakavādissa, paṭiññā itarassa. Atha naṃ yasmā kusalacitto",
  "atk-abh03a:1574_3": "nāma puññābhisaṅkhārābhisaṅkharaṇādivasena hoti, tasmā tenatthena codetuṃ arahā puññābhisaṅkhārantiādimāha.",
  "atk-abh03a:1574_4": "Sesamettha yathāpāḷimeva niyyāti. Sato sampajānoti idaṃ javanakkhaṇe kiriyasatisampajaññānaṃ",
  "atk-abh03a:1574_5": "vasena asammohamaraṇadīpanatthaṃ vuttaṃ, na kusalacittadīpanatthaṃ. Tasmā asādhakanti.",
  "atk-abh03a:1575": "Kusalacittakathāvaṇṇanā.",
  "atk-abh03a:1576": "3. Āneñjakathāvaṇṇanā",
  "atk-abh03a:1577_0": "896. Idāni āneñjakathā nāma hoti. Tattha bhagavā catutthajjhāne ṭhito parinibbāyīti",
  "atk-abh03a:1577_1": "sallakkhetvā “arahā āneñje ṭhito parinibbāyatī”ti yesaṃ laddhi, seyyathāpi ekaccānaṃ",
  "atk-abh03a:1577_2": "uttarāpathakānaṃ, te sandhāya pucchā sakavādissa, paṭiññā itarassa. Pakaticitteti",
  "atk-abh03a:1577_3": "bhavaṅgacitte. Sabbe hi saññino sattā bhavaṅgacitte ṭhatvā bhavaṅgapariyosānena cuticittena",
  "atk-abh03a:1577_4": "kālaṃ karonti. Iti naṃ iminā atthena codetuṃ evamāha. Tattha kiñcāpi catuvokārabhave",
  "atk-abh03a:1577_5": "arahato pakaticittampi āneñjaṃ hoti, ayaṃ pana pañho pañcavokārabhavavasena uddhaṭo.",
  "atk-abh03a:1577_6": "Tasmā no ca vata re vattabbeti āha. Sesamettha uttānatthamevāti.",
  "atk-abh03a:1578": "Āneñjakathāvaṇṇanā.",
  "atk-abh03a:1579": "4. Dhammābhisamayakathāvaṇṇanā",
  "atk-abh03a:1580_0": "897. Idāni dhammābhisamayakathā nāma hoti. Tattha atītabhave sotāpannaṃ mātukucchiyaṃ",
  "atk-abh03a:1580_1": "vasitvā nikkhantaṃ disvā “atthi gabbhaseyyāya dhammābhisamayo”ti yesaṃ laddhi, seyyathāpi",
  "atk-abh03a:1580_2": "ekaccānaṃ uttarāpathakānaṃ, te sandhāya pucchā sakavādissa, paṭiññā itarassa. Atha",
  "atk-abh03a:1580_3": "naṃ “yadi tattha dhammābhisamayo atthi, dhammābhisamayassa kāraṇehi dhammadesanādīhi",
  "atk-abh03a:1580_4": "bhavitabba”nti codetuṃ atthi gabbhaseyyāya dhammadesanātiādimāha. Suttassātiādi bhavaṅgavāraṃ",
  "atk-abh03a:1580_5": "sandhāya vuttaṃ. Gabbhaseyyāya hi yebhuyyena bhavaṅgameva pavattati. Teneva satto",
  "atk-abh03a:1580_6": "kiriyamayappavattābhāvā sutto, bhāvanānuyogassa abhāvā pamatto, kammaṭṭhānapariggāhakānaṃ",
  "atk-abh03a:1580_7": "satisampajaññānaṃ abhāvā muṭṭhassati asampajāno nāma hoti, tathārūpassa kuto dhammābhisamayoti?",
  "atk-abh03a:1581": "Dhammābhisamayakathāvaṇṇanā.",
  "atk-abh03a:1582": "5-7. Tissopikathāvaṇṇanā",
  "atk-abh03a:1583_0": "898-900. Idāni tissopikathā nāma honti. Tattha acirajātānaṃ pana sotāpannānaṃ arahattappattiṃ",
  "atk-abh03a:1583_1": "suppavāsāya ca upāsikāya sattavassikaṃ gabbhaṃ disvā “atthi gabbhaseyyāya arahattappattī”ti",
  "atk-abh03a:1583_2": "ca supine ākāsagamanādīni disvā “atthi dhammābhisamayo”ti ca “atthi tattha arahattappattī”ti",
  "atk-abh03a:1583_3": "ca idhāpi yesaṃ laddhiyo, seyyathāpi tesaññeva; te sandhāya pucchā sakavādissa, paṭiññā",
  "atk-abh03a:1583_4": "itarassa. Sesamettha purimakathā sadisamevāti.",
  "atk-abh03a:1584": "Tissopikathāvaṇṇanā.",
  "atk-abh03a:1585": "8. Abyākatakathāvaṇṇanā",
  "atk-abh03a:1586_0": "901-902. Idāni abyākatakathā nāma hoti. Tattha “atthesā, bhikkhave, cetanā, sā ca",
  "atk-abh03a:1586_1": "kho abbohārikā”ti vacanato “sabbaṃ supinagatassa cittaṃ abyākata”nti yesaṃ laddhi,",
  "atk-abh03a:1586_2": "seyyathāpi ekaccānaṃ uttarāpathakānaññeva, te sandhāya pucchā sakavādissa, paṭiññā",
  "atk-abh03a:1586_3": "itarassa. Sesamettha yathā pāḷimeva niyyāti. Supinagatassa cittaṃ abbohārikanti idaṃ",
  "atk-abh03a:1586_4": "āpattiṃ sandhāya vuttaṃ. Supinagatassa hi pāṇātipātādivasena kiñcāpi akusalacittaṃ",
  "atk-abh03a:1586_5": "pavattati, vatthuvikopanaṃ pana natthīti na sakkā tattha āpattiṃ paññapetuṃ. Iminā",
  "atk-abh03a:1586_6": "kāraṇena taṃ abbohārikaṃ, na abyākatattāti.",
  "atk-abh03a:1587": "Abyākatakathāvaṇṇanā.",
  "atk-abh03a:1588": "9. Āsevanapaccayakathāvaṇṇanā",
  "atk-abh03a:1589_0": "903-905. Idāni āsevanapaccayakathā nāma hoti. Tattha yasmā sabbe dhammā khaṇikā,",
  "atk-abh03a:1589_1": "na koci muhuttampi ṭhatvā āsevanapaccayaṃ āsevati nāma. Tasmā natthi kiñci āsevanapaccayatā.",
  "atk-abh03a:1589_2": "Āsevanapaccayatāya uppannaṃ pana na kiñci atthīti yesaṃ laddhi, seyyathāpi tesaññeva;",
  "atk-abh03a:1589_3": "te sandhāya pucchā sakavādissa, paṭiññā itarassa. Atha naṃ suttavaseneva paññāpetuṃ",
  "atk-abh03a:1589_4": "nanu vuttaṃ bhagavatā pāṇātipātotiādi ābhataṃ. Taṃ sabbaṃ uttānatthamevāti.",
  "atk-abh03a:1590": "Āsevanapaccayakathāvaṇṇanā.",
  "atk-abh03a:1591": "10. Khaṇikakathāvaṇṇanā",
  "atk-abh03a:1592_0": "906-907. Idāni khaṇikakathā nāma hoti. Tattha yasmā sabbasaṅkhatadhammā aniccā, tasmā",
  "atk-abh03a:1592_1": "ekacittakkhaṇikāyeva. Samānāya hi aniccatāya eko lahuṃ bhijjati, eko cirenāti ko",
  "atk-abh03a:1592_2": "ettha niyāmoti yesaṃ laddhi, seyyathāpi pubbaseliyāparaseliyānaṃ; te sandhāya ekacittakkhaṇikāti",
  "atk-abh03a:1592_3": "pucchā sakavādissa, paṭiññā itarassa. Citte mahāpathavītiādīsu tesaṃ tathā saṇṭhānaṃ",
  "atk-abh03a:1592_4": "apassanto paṭikkhipati. Cakkhāyatanantiādi “yadi sabbe ekacittakkhaṇikā bhaveyyuṃ,",
  "atk-abh03a:1592_5": "cakkhāyatanādīni cakkhuviññāṇādīhi saddhiṃyeva uppajjitvā nirujjheyyu”nti codanatthaṃ",
  "atk-abh03a:1592_6": "vuttaṃ. Itaro pana antomātukucchigatassa viññāṇuppattiṃ sandhāya paṭikkhipati, pavattaṃ",
  "atk-abh03a:1592_7": "sandhāya laddhivasena paṭijānāti. Sesamettha uttānatthamevāti. Tena hi ekacittakkhaṇikāti",
  "atk-abh03a:1592_8": "yasmā niccā na honti, tasmā ekacittakkhaṇikāti attano ruciyā kāraṇaṃ vadati. Taṃ avuttasadisamevāti.",
  "atk-abh03a:1593": "Khaṇikakathāvaṇṇanā.",
  "atk-abh03a:1594": "Bāvīsatimo vaggo.",
  "atk-abh03a:1595": "23. Tevīsatimavaggo",
  "atk-abh03a:1596": "1. Ekādhippāyakathāvaṇṇanā",
  "atk-abh03a:1597_0": "908. Idāni ekādhippāyakathā nāma hoti. Tattha kāruññena vā ekena adhippāyena ekādhippāyo,",
  "atk-abh03a:1597_1": "saṃsāre vā ekato bhavissāmāti itthiyā saddhiṃ buddhapūjādīni katvā paṇidhivasena",
  "atk-abh03a:1597_2": "eko adhippāyo assāti ekādhippāyo. Evarūpo dvinnampi janānaṃ ekādhippāyo methuno dhammo",
  "atk-abh03a:1597_3": "paṭisevitabboti yesaṃ laddhi, seyyathāpi andhakānañceva vetullakānañca; te sandhāya",
  "atk-abh03a:1597_4": "pucchā sakavādissa, paṭiññā itarassa. Sesamettha yathāpāḷimeva niyyātīti.",
  "atk-abh03a:1598": "Ekādhippāyakathāvaṇṇanā.",
  "atk-abh03a:1599": "2. Arahantavaṇṇakathāvaṇṇanā",
  "atk-abh03a:1600_0": "909. Idāni arahantavaṇṇakathā nāma hoti. Tattha iriyāpathasampanne ākappasampanne",
  "atk-abh03a:1600_1": "pāpabhikkhū disvā “arahantānaṃ vaṇṇena amanussā methunaṃ dhammaṃ paṭisevantī”ti yesaṃ",
  "atk-abh03a:1600_2": "laddhi, seyyathāpi ekaccānaṃ uttarāpathakānaṃ; te sandhāya pucchā sakavādissa, paṭiññā",
  "atk-abh03a:1600_3": "itarassa. Sesamettha uttānatthamevāti.",
  "atk-abh03a:1601": "Arahantavaṇṇakathāvaṇṇanā.",
  "atk-abh03a:1602": "3-7. Issariyakāmakārikākathāvaṇṇanā",
  "atk-abh03a:1603_0": "910-914. Idāni issariyakāmakārikākathā nāma hoti. Chaddantajātakādīni sandhāya “bodhisatto",
  "atk-abh03a:1603_1": "issariyakāmakārikāhetu vinipātaṃ gacchati, gabbhaseyyaṃ okkamati, dukkarakārikaṃ",
  "atk-abh03a:1603_2": "akāsi, aparantapaṃ akāsi, aññaṃ satthāraṃ uddisī”ti yesaṃ laddhi, seyyathāpi andhakānaṃ,",
  "atk-abh03a:1603_3": "te sandhāya pucchā sakavādissa, paṭiññā itarassa. Sesaṃ paṭhamakathāyaṃ uttānatthameva.",
  "atk-abh03a:1603_4": "Dutiyakathāyaṃ iddhimāti yadi issariyakāmakārikāhetu gaccheyya, iddhiyā gaccheyya,",
  "atk-abh03a:1603_5": "na kammavasenāti codanatthaṃ vuttaṃ. Itaro pana paṭhamapañhe bhāvanāmayaṃ sandhāya",
  "atk-abh03a:1603_6": "paṭikkhipati. Dutiyapañhe puññiddhiṃ sandhāya paṭijānāti. Tatiyakathāyaṃ issariyakāmakārikāhetu",
  "atk-abh03a:1603_7": "nāma dukkarakārikā micchādiṭṭhiyā kariyati. Yadi ca so taṃ kareyya, sassatādīnipi",
  "atk-abh03a:1603_8": "gaṇheyyāti codanatthaṃ sassato lokotiādi vuttaṃ. Catutthakathāyampi eseva nayoti.",
  "atk-abh03a:1604": "Issariyakāmakārikākathāvaṇṇanā.",
  "atk-abh03a:1605": "8. Patirūpakathāvaṇṇanā",
  "atk-abh03a:1606_0": "915-916. Idāni rāgapatirūpakathā nāma hoti. Tattha mettākaruṇāmuditāyo sandhāya “na",
  "atk-abh03a:1606_1": "rāgo rāgapatirūpako”ti ca issāmacchariyakukkuccāni sandhāya “na doso dosapatirūpako”ti",
  "atk-abh03a:1606_2": "ca hasituppādaṃ sandhāya “na moho mohapatirūpako”ti ca dummaṅkūnaṃ puggalānaṃ niggahaṃ",
  "atk-abh03a:1606_3": "pesalānaṃ bhikkhūnaṃ anuggahaṃ pāpagarahitaṃ kalyāṇapasaṃsaṃ āyasmato pilindavacchassa",
  "atk-abh03a:1606_4": "vasalavādaṃ bhagavato kheḷāsakavādaṃ moghapurisavādañca sandhāya “na kileso kilesapatirūpako”ti",
  "atk-abh03a:1606_5": "ca yesaṃ laddhi, seyyathāpi andhakānaṃ; te sandhāya sabbakathāsu pucchā sakavādissa,",
  "atk-abh03a:1606_6": "paṭiññā itarassa. Atha naṃ yasmā phassādipatirūpakā naphassādayo nāma natthi, tasmā",
  "atk-abh03a:1606_7": "rāgādipatirūpakā narāgādayopi natthīti codetuṃ atthi na phassotiādimāha. Itaro tesaṃ",
  "atk-abh03a:1606_8": "abhāvā paṭikkhipati. Sesaṃ sabbattha uttānatthamevāti.",
  "atk-abh03a:1607": "Patirūpakathāvaṇṇanā.",
  "atk-abh03a:1608": "9. Aparinipphannakathāvaṇṇanā",
  "atk-abh03a:1609": "917-918. Idāni aparinipphannakathā nāma hoti. Tattha –",
  "atk-abh03a:1610": "“Dukkhameva hi sambhoti, dukkhaṃ tiṭṭhati veti ca;",
  "atk-abh03a:1611": "Nāññatra dukkhā sambhoti, nāññaṃ dukkhā nirujjhatī”ti. –",
  "atk-abh03a:1612_0": "Vacanaṃ nissāya dukkhaññeva parinipphannaṃ, sesā khandhāyatanadhātuindriyadhammā",
  "atk-abh03a:1612_1": "aparinipphannāti yesaṃ laddhi, seyyathāpi ekaccānaṃ uttarapathakānañceva hetuvādānañca;",
  "atk-abh03a:1612_2": "te sandhāya rūpaṃ aparinipphannanti pucchā sakavādissa, paṭiññā itarassa. Atha naṃ",
  "atk-abh03a:1612_3": "“sace rūpaṃ aparinipphannaṃ, na aniccādisabhāvaṃ siyā”ti codetuṃ rūpaṃ na aniccantiādimāha.",
  "atk-abh03a:1612_4": "Itaro tathārūpaṃ rūpaṃ apassanto paṭikkhipati. Sakavādī nanu rūpaṃ aniccantiādi vacanena",
  "atk-abh03a:1612_5": "tassa ekaṃ laddhiṃ paṭisedhetvā dutiyaṃ pucchanto dukkhaññeva parinipphannantiādimāha.",
  "atk-abh03a:1612_6": "Athassa tampi laddhiṃ paṭisedhetuṃ na yadaniccantiādimāha. Tatrāyaṃ adhippāyo – na",
  "atk-abh03a:1612_7": "kevalañhi paṭhamasaccameva dukkhaṃ. Yaṃ pana kiñci aniccaṃ, taṃ dukkhameva. Rūpañca",
  "atk-abh03a:1612_8": "aniccaṃ, tasmā tampi parinipphannaṃ. Iti yaṃ tvaṃ vadesi “rūpaṃ aparinipphannaṃ,",
  "atk-abh03a:1612_9": "dukkhaññeva parinipphanna”nti, taṃ no vata re vattabbe “dukkhaññeva parinipphanna”nti.",
  "atk-abh03a:1612_10": "Vedanādimūlikādīsupi yojanāsu eseva nayo. Dhammāyatanadhammadhātūsu pana ṭhapetvā",
  "atk-abh03a:1612_11": "nibbānaṃ sesadhammānaṃ vasena aniccatā veditabbā. Indriyāni aniccānevāti.",
  "atk-abh03a:1613": "Aparinipphannakathāvaṇṇanā.",
  "atk-abh03a:1614": "Tevīsatimo vaggo.",
  "atk-abh03a:1615": "Nigamanakathā",
  "atk-abh03a:1616": "Ettāvatā ca –",
  "atk-abh03a:1617": "Paṇṇāsakehi catūhi, tīhi vaggehi ceva ca;",
  "atk-abh03a:1618": "Saṅgahetvā kathā sabbā, ūnatisatabhedanā.",
  "atk-abh03a:1619": "Kathāvatthuppakaraṇaṃ, kathāmaggesu kovido;",
  "atk-abh03a:1620": "Yaṃ jino desayi tassa, niṭṭhitā atthavaṇṇanā.",
  "atk-abh03a:1621": "Imaṃ terasamattehi, bhāṇavārehi tantiyā;",
  "atk-abh03a:1622": "Ciraṭṭhitatthaṃ dhammassa, saṅkharontena yaṃ mayā.",
  "atk-abh03a:1623": "Yaṃ pattaṃ kusalaṃ tena, lokoyaṃ sanarāmaro;",
  "atk-abh03a:1624": "Dhammarājassa saddhamma-rasamevādhigacchatūti.",
  "atk-abh03a:1625": "Kathāvatthu-aṭṭhakathā niṭṭhitā.",
  "atk-abh03a:1626": "Namo tassa bhagavato arahato sammāsambuddhassa",
  "atk-abh03a:1627": "Abhidhammapiṭake",
  "atk-abh03a:1628": "Yamakappakaraṇa-aṭṭhakathā",
  "atk-abh03a:1629": "Saṅkhepeneva devānaṃ, devadevo surālaye;",
  "atk-abh03a:1630": "Kathāvatthuppakaraṇaṃ, desayitvā raṇañjaho.",
  "atk-abh03a:1631": "Yamassa visayātīto, nānāyamakamaṇḍitaṃ;",
  "atk-abh03a:1632": "Abhidhammappakaraṇaṃ, chaṭṭhaṃ chaṭṭhāna desako.",
  "atk-abh03a:1633": "Yamakaṃ ayamāvatta-nīlāmalatanūruho;",
  "atk-abh03a:1634": "Yaṃ desayi anuppatto, tassa saṃvaṇṇanākkamo;",
  "atk-abh03a:1635": "Idāni yasmā tasmāssa, hoti saṃvaṇṇanā ayanti.",
  "atk-abh03a:1636": "1. Mūlayamakaṃ",
  "atk-abh03a:1637": "Uddesavāravaṇṇanā",
  "atk-abh03a:1638_0": "1. Mūlayamakaṃ, khandhayamakaṃ, āyatanayamakaṃ, dhātuyamakaṃ, saccayamakaṃ, saṅkhārayamakaṃ,",
  "atk-abh03a:1638_1": "anusayayamakaṃ, cittayamakaṃ, dhammayamakaṃ, indriyayamakanti imesaṃ dasannaṃ yamakānaṃ",
  "atk-abh03a:1638_2": "vasena idaṃ pakaraṇaṃ dasavidhena vibhattanti hi vuttaṃ. Tattha yesaṃ dasannaṃ yamakānaṃ",
  "atk-abh03a:1638_3": "vasena idaṃ pakaraṇaṃ dasavidhena vibhattaṃ, tesañceva imassa ca pakaraṇassa nāmattho",
  "atk-abh03a:1638_4": "tāva evaṃ veditabbo – kenaṭṭhena yamakanti? Yugaḷaṭṭhena. Yugaḷañhi yamakanti vuccati",
  "atk-abh03a:1638_5": "– ‘yamakapāṭihāriyaṃ, yamakasālā’tiādīsu viya. Iti yugaḷasaṅkhātānaṃ yamakānaṃ vasena",
  "atk-abh03a:1638_6": "desitattā imesu dasasu ekekaṃ yamakaṃ nāma. Imesaṃ pana yamakānaṃ samūhabhāvato sabbampetaṃ",
  "atk-abh03a:1638_7": "pakaraṇaṃ yamakanti veditabbaṃ.",
  "atk-abh03a:1639_0": "Tattha mūlavasena pucchāvissajjanaṃ katvā desitattā dasannaṃ tāva sabbapaṭhamaṃ mūlayamakanti",
  "atk-abh03a:1639_1": "vuttaṃ. Tassa uddesavāro, niddesavāroti dve vārā honti. Tesu uddiṭṭhānukkamena niddisitabbattā",
  "atk-abh03a:1639_2": "uddesavāro paṭhamo. Tassa ye keci kusalā dhammā, sabbe te kusalamūlā; ye vā pana",
  "atk-abh03a:1639_3": "kusalamūlā, sabbe te dhammā kusalāti idaṃ yamakaṃ ādi. Tassa kusalākusalamūlasaṅkhātānaṃ",
  "atk-abh03a:1639_4": "dvinnaṃ atthānaṃ vasena atthayamakanti vā, tesaññeva atthānaṃ vasena anulomapaṭilomato",
  "atk-abh03a:1639_5": "pavattapāḷidhammavasena dhammayamakanti vā, anulomapaṭilomato pavattapucchāvasena",
  "atk-abh03a:1639_6": "pucchāyamakanti vā tidhā yamakabhāvo veditabbo. Sesesupi eseva nayo.",
  "atk-abh03a:1640_0": "Idāni imesaṃ yamakānaṃ vasena desite imasmiṃ mūlayamake uddesavārassa tāva nayayamakapucchāatthavārappabhedavasena",
  "atk-abh03a:1640_1": "pāḷivavatthānameva evaṃ veditabbaṃ – kusalattikamātikāya hi ‘kusalā dhammā’ti idaṃ",
  "atk-abh03a:1640_2": "ādipadaṃ nissāya mūlanayo, mūlamūlanayo, mūlakanayo, mūlamūlakanayoti ime cattāro",
  "atk-abh03a:1640_3": "nayā honti. Tesaṃ ekekasmiṃ naye mūlayamakaṃ, ekamūlayamakaṃ, aññamaññamūlayamakanti",
  "atk-abh03a:1640_4": "tīṇi tīṇi yamakāni. Evaṃ catūsu nayesu dvādasa yamakāni, ekekasmiṃ yamake anulomapaṭilomavasena",
  "atk-abh03a:1640_5": "dve dve pucchāti catuvīsati pucchā, ekekāya pucchāya sanniṭṭhānasaṃsayavasena dve",
  "atk-abh03a:1640_6": "dve atthāti aṭṭhacattālīsa atthāti.",
  "atk-abh03a:1641_0": "Tattha ye keci kusalā dhammāti kusalesu “kusalā nu kho, na kusalā nu kho”ti sandehābhāvato",
  "atk-abh03a:1641_1": "imasmiṃ pade sanniṭṭhānattho veditabbo. Sabbe te kusalamūlāti “sabbe te kusalā dhammā",
  "atk-abh03a:1641_2": "kusalamūlā nu kho, nanu kho”ti evaṃ vimativasena pucchitattā imasmiṃ pade saṃsayattho",
  "atk-abh03a:1641_3": "veditabbo. So ca kho veneyyānaṃ saṃsayaṭṭhāne saṃsayadīpanatthaṃ vutto, tathāgatassa",
  "atk-abh03a:1641_4": "pana saṃsayo nāma natthi. Ito paresupi pucchāpadesu eseva nayo.",
  "atk-abh03a:1642_0": "Yathā ca kusalapadaṃ nissāya ime cattāro nayā, ekekasmiṃ naye tiṇṇaṃ tiṇṇaṃ yamakānaṃ",
  "atk-abh03a:1642_1": "vasena dvādasa yamakāni, ekekasmiṃ yamake dvinnaṃ dvinnaṃ pucchānaṃ vasena catuvīsati",
  "atk-abh03a:1642_2": "pucchā; ekekāya pucchāya dvinnaṃ dvinnaṃ atthānaṃ vasena aṭṭhacattālīsa atthā ca",
  "atk-abh03a:1642_3": "honti. Akusalapadaṃ nissāyapi tatheva. Abyākatapadaṃ nissāyapi tatheva. Tīṇipi padāni",
  "atk-abh03a:1642_4": "ekato katvā niddiṭṭhaṃ nāmapadaṃ nissāyapi tathevāti kusalattikamātikāya catūsu padesu",
  "atk-abh03a:1642_5": "sabbepi soḷasa nayā, aṭṭhacattālīsa yamakāni, channavuti pucchā, dvenavutisataṃ atthā",
  "atk-abh03a:1642_6": "ca uddesavasena vuttāti veditabbā. Ettāvatā mūlavāro nāma paṭhamaṃ uddiṭṭho hoti.",
  "atk-abh03a:1643_0": "Tato paraṃ ye keci kusalā dhammā, sabbe te kusalahetūtiādayo tasseva mūlavārassa",
  "atk-abh03a:1643_1": "vevacanavasena nava vārā uddiṭṭhā. Iti mūlavāro, hetuvāro, nidānavāro, sambhavavāro,",
  "atk-abh03a:1643_2": "pabhavavāro, samuṭṭhānavāro, āhāravāro, ārammaṇavāro, paccayavāro, samudayavāroti",
  "atk-abh03a:1643_3": "sabbepi dasa vārā honti. Tattha mūlavāre āgataparicchedeneva sesesupi nayādayo veditabbāti",
  "atk-abh03a:1643_4": "sabbesupi dasasu vāresu saṭṭhisatanayā, asītiadhikāni cattāri yamakasatāni, saṭṭhiadhikāni",
  "atk-abh03a:1643_5": "navapucchāsatāni, vīsādhikāni ekūnavīsati atthasatāni ca uddiṭṭhānīti veditabbāni.",
  "atk-abh03a:1643_6": "Evaṃ tāva uddesavāre nayayamakapucchāatthavārappabhedavasena pāḷivavatthānameva veditabbaṃ.",
  "atk-abh03a:1644_0": "Mūlaṃ hetu nidānañcāti gāthā dasannampi vārānaṃ uddānagāthā nāma. Tattha mūlādīni",
  "atk-abh03a:1644_1": "sabbānipi kāraṇavevacanāneva. Kāraṇañhi patiṭṭhānaṭṭhena mūlaṃ. Attano phalanipphādanatthaṃ",
  "atk-abh03a:1644_2": "hinoti pavattatīti hetu. ‘Handa, naṃ gaṇhāthā’ti dassentaṃ viya attano phalaṃ nidetīti",
  "atk-abh03a:1644_3": "nidānaṃ. Etasmā phalaṃ sambhotīti sambhavo. Pabhavatīti pabhavo. Samuṭṭhāti ettha",
  "atk-abh03a:1644_4": "phalaṃ, etena vā samuṭṭhātīti samuṭṭhānaṃ. Attano phalaṃ āharatīti āhāro. Appaṭikkhipitabbena",
  "atk-abh03a:1644_5": "attano phalena ālambiyatīti ālambaṇaṃ. Etaṃ paṭicca appaṭikkhipitvā phalaṃ eti pavattatīti",
  "atk-abh03a:1644_6": "paccayo. Etasmā phalaṃ samudetīti samudayo. Evametesaṃ padānaṃ vacanattho veditabbo.",
  "atk-abh03a:1645": "Uddesavāravaṇṇanā.",
  "atk-abh03a:1646": "Niddesavāravaṇṇanā",
  "atk-abh03a:1647_0": "50. Idāni yekeci kusalā dhammātiādinā nayena niddesavāro āraddho. Tattha ye kecīti",
  "atk-abh03a:1647_1": "anavasesavacanaṃ. Kusalā dhammāti kusalattikassa padabhājane vuttalakkhaṇā anavajjasukhavipākā",
  "atk-abh03a:1647_2": "kusalasabhāvā. Sabbe te kusalamūlāti kiṃ te sabbeyeva kusalamūlāti pucchati. Tīṇeva",
  "atk-abh03a:1647_3": "kusalamūlānīti na te sabbe kusalamūlāni, alobhādīni pana tīṇi eva kusalamūlānīti",
  "atk-abh03a:1647_4": "attho. Avasesā kusalā dhammā na kusalamūlāti avasesā phassādayo kusalā dhammā kusalamūlāni",
  "atk-abh03a:1647_5": "nāma na honti. Atha vā avasesā phassādayo kusalā dhammāyeva nāma, na kusalamūlānītipi",
  "atk-abh03a:1647_6": "attho. Ye vā pana kusalamūlāti ye vā pana paṭhamapucchāya dutiyapadena kusalamūlāti",
  "atk-abh03a:1647_7": "tayo alobhādayo gahitā. Sabbe te dhammā kusalāti kiṃ te sabbe tayopi dhammā kusalāti",
  "atk-abh03a:1647_8": "pucchati. Āmantāti sabbesampi kusalamūlānaṃ kusalabhāvaṃ sampaṭicchanto āha. Ayaṃ",
  "atk-abh03a:1647_9": "tāva mūlanaye mūlayamakassa attho. Iminā upāyena sabbapucchāsu vissajjananayo veditabbo.",
  "atk-abh03a:1647_10": "Yaṃ pana yattha visesamattaṃ atthi, tadeva vaṇṇayissāma.",
  "atk-abh03a:1648_0": "51. Ekamūlayamake tāva sabbe te kusalamūlena ekamūlāti gaṇanaṭṭhena ekamūlakaṃ aggahetvā",
  "atk-abh03a:1648_1": "samānaṭṭhena gahetabbā. Ayañhettha attho – sabbe te kusalamūlena samānamūlā. Yaṃ",
  "atk-abh03a:1648_2": "phassassa mūlaṃ, tadeva vedanādīnanti. Atha nesaṃ tathābhāvaṃ sampaṭicchanto āmantāti",
  "atk-abh03a:1648_3": "āha. Kusalasamuṭṭhānanti kusalacittasamuṭṭhānarūpaṃ dassitaṃ. Ekamūlanti alobhādinā",
  "atk-abh03a:1648_4": "kusalamūlena samānamūlaṃ. Yatheva hi phassādīnaṃ alobhādayo hetupaccayattā mūlaṃ,",
  "atk-abh03a:1648_5": "tathā taṃ samuṭṭhānarūpassāpi, kusalalakkhaṇābhāvena pana taṃ na kusalaṃ.",
  "atk-abh03a:1649_0": "52. Aññamaññayamake ‘yekeci kusalā’ti apucchitvā yekeci kusalamūlena ekamūlāti pucchā",
  "atk-abh03a:1649_1": "katā. Kasmā? Imināpi byañjanena tassevatthassa sambhavato. Kusalamūlānīti idaṃ purimassa",
  "atk-abh03a:1649_2": "visesanaṃ. ‘Mūlāni yāni ekato uppajjantī’ti hi vuttaṃ, tāni pana kusalamūlānipi honti",
  "atk-abh03a:1649_3": "akusalaabyākatamūlānipi, idha kusalamūlānīti visesadassanatthamidaṃ vuttaṃ. Aññamaññamūlāni",
  "atk-abh03a:1649_4": "cāti aññamaññaṃ hetupaccayena paccayā hontīti attho. Tasseva paṭilomapucchāya ‘sabbe",
  "atk-abh03a:1649_5": "te dhammā kusalamūlena ekamūlā’ti avatvā sabbe te dhammā kusalāti vuttaṃ. Kasmā?",
  "atk-abh03a:1649_6": "Atthavisesābhāvato. Kusalamūlena ekamūlāti hi pucchāya katāya ‘mūlāni yāni ekato",
  "atk-abh03a:1649_7": "uppajjantī’ti heṭṭhā vuttanayeneva vissajjanaṃ kātabbaṃ bhaveyya, evañca sati atthavisesābhāvo",
  "atk-abh03a:1649_8": "hoti. Tasmā tathā akatvā evaṃ pucchā katā. Iminā upāyena mūlamūlanayādīsupi aññamaññamūlayamake",
  "atk-abh03a:1649_9": "pucchāviseso veditabbo.",
  "atk-abh03a:1650_0": "53-55. Mūlamūlanaye sabbe te kusalamūlamūlāti sabbe te kusalamūlasaṅkhātā mūlāti",
  "atk-abh03a:1650_1": "pucchati. Ekamūlamūlāti samānaṭṭhena ekameva mūlamūlaṃ etesanti ekamūlamūlā. Aññamaññamūlamūlāti",
  "atk-abh03a:1650_2": "aññamaññassa mūlaṃ aññamaññamūlaṃ, aññamaññamūlaṃ hetupaccayaṭṭhena mūlaṃ etesanti aññamaññamūlamūlā.",
  "atk-abh03a:1651": "56. Mūlakanaye kusalamūlakāti hetupaccayaṭṭhena kusalaṃ mūlaṃ etesanti kusalamūlakā.",
  "atk-abh03a:1652_0": "57-61. Mūlamūlakanaye kusalamūlamūlakāti kusalānaṃ mūlaṃ kusalamūlaṃ. Hetupaccayaṭṭheneva",
  "atk-abh03a:1652_1": "kusalamūlaṃ mūlaṃ etesanti kusalamūlamūlakāti. Ayaṃ tāva kusalapadaṃ nissāya nayayamakapucchāsu visesattho.",
  "atk-abh03a:1653": "62-73. Akusalapadādīsupi eseva nayo. Ayaṃ pana viseso, ahetukaṃ akusalanti vicikicchāya ceva uddhaccena ca sampayuttaṃ mohaṃ sandhāya vuttaṃ.",
  "atk-abh03a:1654_0": "74-85. Ahetukaṃ abyākatanti aṭṭhārasa cittuppādā rūpaṃ, nibbānañca. Abyākatamūlena",
  "atk-abh03a:1654_1": "na ekamūlanti idha pana ṭhapetvā sahetukaabyākatasamuṭṭhānaṃ rūpaṃ, sesaṃ labbhati.",
  "atk-abh03a:1654_2": "Sahetukaabyākatasamuṭṭhānaṃ rūpaṃ abyākatamūlena ekamūlaṃ hoti, taṃ abbohārikaṃ katvā",
  "atk-abh03a:1654_3": "ekato labbhamānakavaseneva cetaṃ vissajjanaṃ kataṃ.",
  "atk-abh03a:1655_0": "86-97. Nāmā dhammāti nāmasaṅkhātā dhammā. Te atthato cattāro arūpino khandhā, nibbānañca.",
  "atk-abh03a:1655_1": "Naveva nāmamūlānīti kusalākusalaabyākatamūlavasena nava mūlāni. Ahetukaṃ nāmaṃ nāmamūlena",
  "atk-abh03a:1655_2": "na ekamūlanti ahetukaṃ sabbampi aṭṭhārasa cittuppādavicikicchuddhaccasampayuttamohanibbānasaṅkhātaṃ",
  "atk-abh03a:1655_3": "nāmaṃ nāmamūlena na ekamūlaṃ. Na hi taṃ tena saddhiṃ uppajjati. Sahetukaṃ nāmaṃ nāmamūlenāti",
  "atk-abh03a:1655_4": "padepi sahetukaṃ nāmaṃ nāmamūlenāti attho. Sesaṃ sabbattha uttānatthamevāti.",
  "atk-abh03a:1656": "Mūlavāravaṇṇanā.",
  "atk-abh03a:1657": "98-99. Hetuvārādīsupi imināvupāyena attho veditabbo. Mūlaṃ hetu nidānañcātigāthā yathāniddiṭṭhānaṃ dasannampi vārānaṃ puna uddānavaseneva vuttāti.",
  "atk-abh03a:1658": "Mūlayamakavaṇṇanā.",
  "atk-abh03a:1659": "2. Khandhayamakaṃ",
  "atk-abh03a:1660": "1. Paṇṇattiuddesavāravaṇṇanā",
  "atk-abh03a:1661_0": "1. Idāni mūlayamake desiteyeva kusalādidhamme khandhavasena saṅgaṇhitvā mūlayamakānantaraṃ",
  "atk-abh03a:1661_1": "desitassa khandhayamakassa vaṇṇanā hoti. Tattha pāḷivavatthānaṃ tāva evaṃ veditabbaṃ",
  "atk-abh03a:1661_2": "– imasmiñhi khandhayamake tayo mahāvārā honti – paṇṇattivāro, pavattivāro, pariññāvāroti.",
  "atk-abh03a:1661_3": "Tesu paṇṇattivāro khandhānaṃ nāmābhidhānasodhanavaseneva gatattā paṇṇattivāroti vuccati.",
  "atk-abh03a:1661_4": "Pavattivāro tena sodhitanāmābhidhānānaṃ khandhānaṃ uppādanirodhavasena pavattiṃ sodhayamāno",
  "atk-abh03a:1661_5": "gato, tasmā pavattivāroti vuccati. Pariññāvāro iminānukkamena pavattānaṃ khandhānaṃ",
  "atk-abh03a:1661_6": "saṅkhepeneva tisso pariññā dīpayamāno gato, tasmā pariññāvāroti vuccati. Tattha paṇṇattivāro",
  "atk-abh03a:1661_7": "uddesaniddesavasena dvīhākārehi vavatthito. Itaresu visuṃ uddesavāro natthi. Ādito",
  "atk-abh03a:1661_8": "paṭṭhāya pucchāvissajjanavasena ekadhā vavatthitā. Tattha pañcakkhandhātipadaṃ ādiṃ",
  "atk-abh03a:1661_9": "katvā yāva na khandhā, na saṅkhārāti padaṃ tāva paṇṇattivārassa uddesavāro veditabbo.",
  "atk-abh03a:1661_10": "Pucchāvārotipi tasseva nāmaṃ. Tattha pañcakkhandhāti ayaṃ yamakavasena pucchitabbānaṃ",
  "atk-abh03a:1661_11": "khandhānaṃ uddeso. Rūpakkhandho…pe… viññāṇakkhandhoti tesaññeva pabhedato nāmavavatthānaṃ.",
  "atk-abh03a:1662_0": "2-3. Idāni imesaṃ khandhānaṃ vasena padasodhanavāro, padasodhanamūlacakkavāro, suddhakhandhavāro,",
  "atk-abh03a:1662_1": "suddhakhandhamūlacakkavāroti cattāro nayavārā honti. Tattha rūpaṃ rūpakkhandho, rūpakkhandho",
  "atk-abh03a:1662_2": "rūpantiādinā nayena padameva sodhetvā gato padasodhanavāro nāma. So anulomapaṭilomavasena",
  "atk-abh03a:1662_3": "duvidho hoti. Tattha anulomavāre ‘rūpaṃ rūpakkhandho, rūpakkhandho rūpa’ntiādīni",
  "atk-abh03a:1662_4": "pañca yamakāni. Paṭilomavārepi ‘na rūpaṃ, na rūpakkhandho; na rūpakkhandho na rūpa’ntiādīni",
  "atk-abh03a:1662_5": "pañceva. Tato paraṃ tesaññeva padasodhanavāre sodhitānaṃ khandhānaṃ ‘rūpaṃ rūpakkhandho,",
  "atk-abh03a:1662_6": "khandhā vedanākkhandho’tiādinā nayena ekekakhandhamūlakāni cattāri cattāri cakkāni",
  "atk-abh03a:1662_7": "bandhitvā gato padasodhanamūlakānaṃ cakkānaṃ atthitāya padasodhanamūlacakkavāro nāma.",
  "atk-abh03a:1662_8": "Sopi anulomapaṭilomavasena duvidho hoti. Tattha anulomavāre ‘rūpaṃ rūpakkhandho,",
  "atk-abh03a:1662_9": "khandhā vedanākkhandho’tiādīni ekekakhandhamūlakāni cattāri cattāri katvā vīsati",
  "atk-abh03a:1662_10": "yamakāni. Paṭilomavārepi ‘na rūpaṃ, na rūpakkhandho; na khandhā na vedanākkhandho’tiādīni vīsatimeva.",
  "atk-abh03a:1663_0": "Tato paraṃ rūpaṃ khandho khandhā rūpantiādinā nayena suddhakhandhavaseneva gato suddhakhandhavāro",
  "atk-abh03a:1663_1": "nāma. Tattha khandhā rūpantiādīsu khandhā rūpakkhandho, khandhā vedanākkhandhoti",
  "atk-abh03a:1663_2": "attho gahetabbo. Kasmā? Niddesavāre evaṃ bhājitattā. Tattha hi ‘rūpaṃ khandhoti āmantā.",
  "atk-abh03a:1663_3": "Khandhā rūpakkhandhoti rūpakkhandho khandho ceva rūpakkhandho ca, avasesā khandhā",
  "atk-abh03a:1663_4": "na rūpakkhandho’ti evaṃ ‘khandhā rūpa’ntiādīnaṃ khandhā rūpakkhandhotiādinā nayena",
  "atk-abh03a:1663_5": "padaṃ uddharitvā attho vibhatto. Teneva ca kāraṇenese suddhakhandhavāroti vutto.",
  "atk-abh03a:1663_6": "Vacanasodhane viya hi ettha na vacanaṃ pamāṇaṃ. Yathā yathā pana suddhakhandhā labbhanti,",
  "atk-abh03a:1663_7": "tathā tathā atthova pamāṇaṃ. Parato āyatanayamakādīsupi eseva nayo. Esopi ca suddhakhandhavāro",
  "atk-abh03a:1663_8": "anulomapaṭilomavasena duvidho hoti. Tattha anulomavāre ‘rūpaṃ khandho khandhā rūpa’ntiādīni",
  "atk-abh03a:1663_9": "pañca yamakāni. Paṭilomavārepi ‘na rūpaṃ na khandho, na khandhā na rūpa’ntiādīni pañceva.",
  "atk-abh03a:1664_0": "Tato paraṃ tesaññeva suddhakhandhānaṃ rūpaṃ khandho, khandhā vedanātiādinā nayena",
  "atk-abh03a:1664_1": "ekekakhandhamūlakāni cattāri cattāri cakkāni bandhitvā gato suddhakhandhamūlakānaṃ",
  "atk-abh03a:1664_2": "cakkānaṃ atthitāya suddhakhandhamūlacakkavāro nāma. Tattha khandhā vedanātiādīsu",
  "atk-abh03a:1664_3": "khandhā vedanākkhandhotiādinā nayena attho veditabbo. Itarathā niddesavārena saddhiṃ",
  "atk-abh03a:1664_4": "virodho hoti. Sopi anulomapaṭilomavasena duvidho hoti. Tattha anulomavāre ‘rūpaṃ",
  "atk-abh03a:1664_5": "khandho, khandhā vedanā’tiādīni ekekakhandhamūlakāni cattāri cattāri katvā vīsati",
  "atk-abh03a:1664_6": "yamakāni. Paṭilomavārepi ‘na rūpaṃ, na khandho, na khandhā na vedanā’tiādīni vīsatimeva.",
  "atk-abh03a:1664_7": "Evaṃ tāva ekena yamakasatena dvīhi pucchāsatehi ekekapucchāya sanniṭṭhānasaṃsayavasena",
  "atk-abh03a:1664_8": "dve dve atthe katvā catūhi ca atthasatehi paṭimaṇḍito paṇṇattivārassa uddesavāro veditabboti.",
  "atk-abh03a:1665": "Paṇṇattiuddesavāravaṇṇanā.",
  "atk-abh03a:1666": "1. Paṇṇattiniddesavāravaṇṇanā",
  "atk-abh03a:1667_0": "26. Idāni rūpaṃ rūpakkhandhotiādinā nayena niddesavāro āraddho. Tattha rūpaṃ rūpakkhandhoti",
  "atk-abh03a:1667_1": "yaṃkiñci rūpanti vuccati. Sabbaṃ taṃ rūpaṃ rūpakkhandhoti vacanasodhanatthaṃ pucchati.",
  "atk-abh03a:1667_2": "Piyarūpaṃ sātarūpaṃ, rūpaṃ, na rūpakkhandhoti yaṃ ‘piyarūpaṃ sātarūpa’nti ettha rūpanti",
  "atk-abh03a:1667_3": "vuttaṃ, taṃ rūpameva, na rūpakkhandhoti attho. Rūpakkhandho rūpañceva rūpakkhandho",
  "atk-abh03a:1667_4": "cāti yo pana rūpakkhandho, so rūpantipi rūpakkhandhotipi vattuṃ vaṭṭatīti attho.",
  "atk-abh03a:1667_5": "Rūpakkhandho rūpanti ettha pana yasmā rūpakkhandho niyameneva rūpanti vattabbo. Tasmā",
  "atk-abh03a:1667_6": "āmantāti āha. Iminā upāyena sabbavissajjanesu attho veditabbo. Yo pana yattha viseso",
  "atk-abh03a:1667_7": "bhavissati, tatheva taṃ vaṇṇayissāma. Saññāyamake tāva diṭṭhisaññāti ‘papañcasaññā’tiādīsu",
  "atk-abh03a:1667_8": "āgatā diṭṭhisaññā. Saṅkhārayamake avasesā saṅkhārāti ‘aniccā vata saṅkhārā’tiādīsu",
  "atk-abh03a:1667_9": "āgatā saṅkhārakkhandhato avasesā saṅkhatadhammā. Paṭilomavārepi eseva nayoti.",
  "atk-abh03a:1668": "Padasodhanavāro niṭṭhito.",
  "atk-abh03a:1669_0": "28. Padasodhanamūlacakkavāre khandhā vedanākkhandhoti yekeci khandhā, sabbe te vedanākkhandhoti",
  "atk-abh03a:1669_1": "pucchati. Sesapucchāsupi eseva nayo. Paṭilome na khandhā na vedanākkhandhoti ettha",
  "atk-abh03a:1669_2": "ye paññattinibbānasaṅkhātā dhammā khandhā na honti, te yasmā vedanākkhandhopi na",
  "atk-abh03a:1669_3": "honti, tasmā āmantāti āha. Sesavissajjanesupi eseva nayoti.",
  "atk-abh03a:1670": "Padasodhanamūlacakkavāro niṭṭhito.",
  "atk-abh03a:1671_0": "38. Suddhakhandhavāre rūpaṃ khandhoti yaṃkiñci rūpanti vuttaṃ, sabbaṃ taṃ khandhoti",
  "atk-abh03a:1671_1": "pucchati. Tattha yasmā piyarūpasātarūpasaṅkhātaṃ vā rūpaṃ hotu, bhūtupādārūpaṃ vā,",
  "atk-abh03a:1671_2": "sabbaṃ pañcasu khandhesu saṅgahaṃ gacchateva. Tasmā āmantāti paṭijānāti. Dutiyapade",
  "atk-abh03a:1671_3": "‘khandhā rūpa’nti pucchitabbe yasmā rūpantivacanena rūpakkhandhova adhippeto, tasmā",
  "atk-abh03a:1671_4": "vacanaṃ anādiyitvā atthavasena pucchanto khandhā rūpakkhandhoti āha. Iminā nayena",
  "atk-abh03a:1671_5": "sabbapadesu attho veditabbo. Parato āyatanayamakādīnaṃ niddesavārepi eseva nayo.",
  "atk-abh03a:1671_6": "Saññā khandhoti etthāpi diṭṭhisaññā vā hotu, saññā eva vā, sabbāyapi khandhabhāvato",
  "atk-abh03a:1671_7": "āmantāti vuttaṃ. Saṅkhārā khandhoti padepi eseva nayo. Khandhavinimuttako hi saṅkhāro nāma natthi.",
  "atk-abh03a:1672_0": "39. Paṭilome na rūpaṃ na khandhoti yaṃ dhammajātaṃ rūpaṃ na hoti, taṃ khandhopi na",
  "atk-abh03a:1672_1": "hotīti pucchati. Vissajjane panassa rūpaṃ ṭhapetvā avasesā khandhā na rūpaṃ, khandhāti",
  "atk-abh03a:1672_2": "rūpato aññe vedanādayo khandhā rūpameva na honti, khandhā pana hontīti attho. Rūpañca",
  "atk-abh03a:1672_3": "khandhe ca ṭhapetvā avasesāti pañcakkhandhavinimuttaṃ nibbānañceva paññatti ca. Ito",
  "atk-abh03a:1672_4": "paresupi ‘avasesā’ti padesu eseva nayoti.",
  "atk-abh03a:1673": "Suddhakhandhavāro niṭṭhito.",
  "atk-abh03a:1674": "40-44. Suddhakhandhamūlacakkavāre rūpaṃ khandhotiādīnaṃ heṭṭhā vuttanayeneva attho veditabboti.",
  "atk-abh03a:1675": "Suddhakhandhamūlacakkavāro niṭṭhito.",
  "atk-abh03a:1676": "Paṇṇattiniddesavāravaṇṇanā.",
  "atk-abh03a:1677": "2. Pavattivāravaṇṇanā",
  "atk-abh03a:1678_0": "50-205. Idāni yassa rūpakkhandhotiādinā nayena pavattivāro āraddho. Kasmā panettha",
  "atk-abh03a:1678_1": "uddesavāro na vuttoti? Heṭṭhā dassitanayattā. Paṇṇattivārasmiñhi uddesavāre nayo",
  "atk-abh03a:1678_2": "dassito. Tena pana nayena sakkā so idha avuttopi jānitunti taṃ avatvā niddesavārova",
  "atk-abh03a:1678_3": "āraddho. Imasmiṃ pana pavattivārasaṅkhāte mahāvāre uppādavāro, nirodhavāro, uppādanirodhavāroti",
  "atk-abh03a:1678_4": "tayo antaravārā honti. Tesu paṭhamo dhammānaṃ uppādalakkhaṇassa dīpitattā uppādavāroti",
  "atk-abh03a:1678_5": "vuccati. Dutiyo tesaññeva nirodhalakkhaṇassa dīpitattā nirodhavāroti vuccati. Tatiyo",
  "atk-abh03a:1678_6": "ubhinnampi lakkhaṇānaṃ dīpitattā uppādanirodhavāroti vuccati. Uppādavārena cettha",
  "atk-abh03a:1678_7": "dhammānaṃ uppajjanākārova dīpito. Nirodhavārena ‘uppannaṃ nāma niccaṃ natthī’ti tesaññeva",
  "atk-abh03a:1678_8": "aniccatā dīpitā. Uppādanirodhavārena tadubhayaṃ.",
  "atk-abh03a:1679_0": "Tattha uppādavāre tāva tiṇṇaṃ addhānaṃ vasena cha kālabhedā honti – paccuppanno,",
  "atk-abh03a:1679_1": "atīto, anāgato, paccuppannenātīto, paccuppannenānāgato, atītenānāgatoti. Tesu ‘yassa",
  "atk-abh03a:1679_2": "rūpakkhandho uppajjatī’ti paccuppannābhidhānavasena paccuppanno veditabbo. So paccuppannānaṃ",
  "atk-abh03a:1679_3": "dhammānaṃ paccakkhato gahetabbattā ativiya suviññeyyoti paṭhamaṃ vutto. Yassa rūpakkhandho",
  "atk-abh03a:1679_4": "uppajjitthāti atītābhidhānavasena atīto veditabbo. So paccakkhato anubhūtapubbānaṃ",
  "atk-abh03a:1679_5": "atītadhammānaṃ anumānena anāgatehi suviññeyyatarattā dutiyaṃ vutto. Yassa rūpakkhandho",
  "atk-abh03a:1679_6": "uppajjissatīti anāgatābhidhānavasena anāgato veditabbo. So paccakkhato ca anubhūtapubbavasena",
  "atk-abh03a:1679_7": "ca gahitadhammānumānena ‘anāgatepi evarūpā dhammā uppajjissantī’ti gahetabbato tatiyaṃ vutto.",
  "atk-abh03a:1680_0": "Yassa rūpakkhandho uppajjati, tassa vedanākkhandho uppajjitthāti paccuppannena saddhiṃ",
  "atk-abh03a:1680_1": "atītābhidhānavasena paccuppannenātīto veditabbo. So missakesu tīsu suviññeyyatarattā",
  "atk-abh03a:1680_2": "catutthaṃ vutto. Yassa rūpakkhandho uppajjati tassa vedanākkhandho uppajjissatīti",
  "atk-abh03a:1680_3": "paccuppannena saddhiṃ anāgatābhidhānavasena paccuppannenānāgato veditabbo. So paccakkhato",
  "atk-abh03a:1680_4": "gahetabbānaṃ dhammānaṃ atthitāya atthato suviññeyyataroti pañcamaṃ vutto. Yassa rūpakkhandho",
  "atk-abh03a:1680_5": "uppajjittha, tassa vedanākkhandho uppajjissatīti atītena saddhiṃ anāgatābhidhānavasena",
  "atk-abh03a:1680_6": "atītenānāgato veditabbo. So purimehi duviññeyyoti chaṭṭhaṃ vutto.",
  "atk-abh03a:1681_0": "Evametesu chasu kālabhedesu yvāyaṃ paṭhamo paccuppanno, tattha puggalato, okāsato,",
  "atk-abh03a:1681_1": "puggalokāsatoti tayo vārā honti. Tesu yassāti puggalavasena khandhānaṃ uppattidīpano",
  "atk-abh03a:1681_2": "puggalavāro. Yatthāti okāsavasena khandhānaṃ uppattidīpano okāsavāro. Yassa yatthāti",
  "atk-abh03a:1681_3": "puggalokāsavasena khandhānaṃ uppattidīpano puggalokāsavāro. Ime pana tayopi vārā",
  "atk-abh03a:1681_4": "paṭhamaṃ anulomanayena niddisitvā pacchā paṭilomanayena niddiṭṭhā. Tesu ‘uppajjati’",
  "atk-abh03a:1681_5": "‘uppajjittha,’ ‘uppajjissatī’ti vacanato uppattidīpano anulomanayo. ‘Nuppajjati’,",
  "atk-abh03a:1681_6": "‘nuppajjittha,’ ‘nuppajjissatī’ti vacanato anuppattidīpano paṭilomanayo.",
  "atk-abh03a:1682_0": "Tattha paccuppannakāle tāva puggalavārassa anulomanaye “yassa rūpakkhandho uppajjati,",
  "atk-abh03a:1682_1": "tassa vedanākkhandho uppajjati. Yassa vā pana vedanākkhandho uppajjati, tassa rūpakkhandho",
  "atk-abh03a:1682_2": "uppajjati. Yassa rūpakkhandho uppajjati, tassa saññākkhandho saṅkhārakkhandho, viññāṇakkhandho,",
  "atk-abh03a:1682_3": "uppajjati. Yassa vā pana viññāṇakkhandho uppajjati, tassa rūpakkhandho uppajjatī”ti",
  "atk-abh03a:1682_4": "evaṃ rūpakkhandhamūlakāni cattāri yamakāni; “yassa vedanākkhandho uppajjati, tassa",
  "atk-abh03a:1682_5": "saññākkhandho uppajjatī”tiādinā nayena vedanākkhandhamūlakāni tīṇi; saññākkhandhamūlakāni",
  "atk-abh03a:1682_6": "dve; saṅkhārakkhandhamūlakaṃ ekanti aggahitaggahaṇena dasa yamakāni honti.",
  "atk-abh03a:1683_0": "Tattha rūpakkhandhamūlakesu catūsu ādito ekameva vissajjitaṃ. Sesāni tena sadisavissajjanānīti",
  "atk-abh03a:1683_1": "tantiyā lahubhāvatthaṃ saṅkhittāni. Vedanākkhandhādimūlakesupi ‘āmantā’ti ekasadisameva",
  "atk-abh03a:1683_2": "vissajjanaṃ. Tasmā tānipi tantiyā lahubhāvatthaṃ saṅkhittānevāti evametāni paccuppannakāle",
  "atk-abh03a:1683_3": "puggalavāre anulomanaye ekayamakavissajjaneneva dasa yamakāni vissajjitāni nāma hontīti",
  "atk-abh03a:1683_4": "veditabbāni. Yathā ca puggalavāre dasa, evaṃ okāsavāre dasa, puggalokāsavāre dasāti",
  "atk-abh03a:1683_5": "paccuppannakāle tīsu vāresu anulomanaye tiṃsa yamakāni honti. Yathā ca anulomanaye,",
  "atk-abh03a:1683_6": "evaṃ paṭilomanayepīti sabbānipi paccuppannakāle saṭṭhi yamakāni honti. Tesu vīsapucchāsataṃ,",
  "atk-abh03a:1683_7": "cattārīsāni ca dve atthasatāni hontīti veditabbāni. Evaṃ sesesupi pañcasu kālabhedesu",
  "atk-abh03a:1683_8": "puggalādibhedato anulomapaṭilomanayavasena cha cha vārā. Ekekasmiṃ vāre dasa dasa",
  "atk-abh03a:1683_9": "katvā saṭṭhi saṭṭhi yamakānīti tīṇi yamakasatāni. Tāni purimehi saddhiṃ saṭṭhādhikāni",
  "atk-abh03a:1683_10": "tīṇi yamakasatāni, vīsādhikāni sattapucchāsatāni, cattārīsāni ca cuddasa atthasatāni",
  "atk-abh03a:1683_11": "honti. Idaṃ tāva uppādavāre pāḷivavatthānaṃ. Yathā ca uppādavāre, tathā nirodhavārepi,",
  "atk-abh03a:1683_12": "uppādanirodhavārepīti sabbasmimpi pavattimahāvāre asīti yamakasahassaṃ, saṭṭhisatādhikāni",
  "atk-abh03a:1683_13": "dve pucchāsahassāni, vīsaṃ tisatādhikāni ca cattāri atthasahassāni veditabbāni.",
  "atk-abh03a:1684_0": "Pāḷi pana uppādavāre nirodhavāre ca tīsu asammissakakālabhedesu tasmiṃ tasmiṃ vāre",
  "atk-abh03a:1684_1": "ekekameva yamakaṃ vissajjetvā saṅkhittā. Tīsu missakakālabhedesu ‘yassa vedanākkhandho",
  "atk-abh03a:1684_2": "uppajjati, tassa saññākkhandho uppajjitthā’tiādinā nayena vedanākkhandhādimūlakesupi",
  "atk-abh03a:1684_3": "ekaṃ yamakaṃ vissajjitaṃ. Uppādanirodhavāre pana chasupi kālabhedesu taṃ vissajjitameva.",
  "atk-abh03a:1684_4": "Sesāni tena samānavissajjanattā saṅkhittānīti. Idaṃ sakalepi pavattimahāvāre pāḷivavatthānaṃ.",
  "atk-abh03a:1685_0": "Atthavinicchayatthaṃ panassa idaṃ lakkhaṇaṃ veditabbaṃ – imasmiñhi pavattimahāvāre",
  "atk-abh03a:1685_1": "catunnaṃ pañhānaṃ pañca vissajjanāni sattavīsatiyā ṭhānesu pakkhipitvā atthavinicchayo",
  "atk-abh03a:1685_2": "veditabbo. Tattha purepañho, pacchāpañho, paripuṇṇapañho, moghapañhoti ime cattāro",
  "atk-abh03a:1685_3": "pañhā nāma. Ekekasmiñhi yamake dve dve pucchā. Ekekapucchāyapi dve dve padāni. Tattha",
  "atk-abh03a:1685_4": "yāya pucchāya vissajjane ekeneva padena gahitakkhandhassa uppādo vā nirodho vā labbhati,",
  "atk-abh03a:1685_5": "ayaṃ purepañho nāma. Yāya pana pucchāya vissajjane dvīhipi padehi gahitakkhandhānaṃ",
  "atk-abh03a:1685_6": "uppādo vā nirodho vā labbhati, ayaṃ pacchāpañho nāma. Yāya pana pucchāya vissajjane",
  "atk-abh03a:1685_7": "ekenapi padena gahitakkhandhassa dvīhipi padehi gahitakkhandhānaṃ uppādo vā, nirodho",
  "atk-abh03a:1685_8": "vā labbhati, ayaṃ paripuṇṇapañho nāma. Yāya pana pucchāya vissajjane paṭikkhepo vā,",
  "atk-abh03a:1685_9": "paṭisedho vā labbhati, ayaṃ moghapañho nāma. Yasmā panesa adassiyamāno na sakkā jānituṃ,",
  "atk-abh03a:1685_10": "tasmā naṃ dassayissāma.",
  "atk-abh03a:1686_0": "‘Yattha rūpakkhandho nuppajjati, tattha vedanākkhandho nuppajjatī’ti pucchāya tāva",
  "atk-abh03a:1686_1": "uppajjatīti imasmiṃ vissajjane ekeneva padena gahitassa vedanākkhandhassa uppādo",
  "atk-abh03a:1686_2": "labbhati, iti ayañceva añño ca evarūpo pañho purepañhoti veditabbo. ‘Yassa rūpakkhandho",
  "atk-abh03a:1686_3": "uppajjittha, tassa vedanākkhandho uppajjitthā’ti pucchāya pana ‘āmantā’ti imasmiṃ",
  "atk-abh03a:1686_4": "vissajjane dvīhi padehi gahitānaṃ rūpavedanākkhandhānaṃ yassa kassaci sattassa atīte",
  "atk-abh03a:1686_5": "uppādo labbhati. Iti ayañceva añño ca evarūpo pañho pacchāpañhoti veditabbo.",
  "atk-abh03a:1687_0": "‘Yassa rūpakkhandho uppajjati, tassa vedanākkhandho uppajjatī’ti imāya pana paṭhamapucchāya",
  "atk-abh03a:1687_1": "‘asaññasattaṃ upapajjantāna’ntiādike imasmiṃ vissajjane ‘asaññasattaṃ upapajjantānaṃ",
  "atk-abh03a:1687_2": "tesaṃ rūpakkhandho uppajjati, no ca tesaṃ vedanākkhandho uppajjatī’ti imasmiṃ koṭṭhāse",
  "atk-abh03a:1687_3": "ekeneva padena gahitassa rūpakkhandhassapi uppādo labbhati. ‘Pañcavokāraṃ upapajjantānaṃ",
  "atk-abh03a:1687_4": "tesaṃ rūpakkhandho ca uppajjati vedanākkhandho ca uppajjatī’ti imasmiṃ koṭṭhāse dvīhipi",
  "atk-abh03a:1687_5": "padehi saṅgahitānaṃ rūpavedanākkhandhānampi uppādo labbhati. Iti ayañceva añño ca",
  "atk-abh03a:1687_6": "evarūpo pañho paripuṇṇapañhoti veditabbo. Purepacchāpañhotipi etasseva nāmaṃ. Etassa",
  "atk-abh03a:1687_7": "hi vissajjane purimakoṭṭhāse ekena padena saṅgahitassa rūpakkhandhasseva uppādo dassito.",
  "atk-abh03a:1687_8": "Dutiyakoṭṭhāse dvīhi padehi saṅgahitānaṃ rūpavedanākkhandhānaṃ. Imināyeva ca lakkhaṇena",
  "atk-abh03a:1687_9": "yattha ekena padena saṅgahitassa khandhassa uppādo vā nirodho vā labbhati, so purepañhoti",
  "atk-abh03a:1687_10": "vutto. Yattha dvīhipi padehi saṅgahitānaṃ khandhānaṃ uppādo vā nirodho vā labbhati,",
  "atk-abh03a:1687_11": "so pacchāpañhoti vutto.",
  "atk-abh03a:1688_0": "‘Yassa rūpakkhandho nuppajjittha, tassa vedanākkhandho nuppajjitthā’ti imāya pana",
  "atk-abh03a:1688_1": "pucchāya ‘natthī’ti imasmiṃ vissajjane paṭikkhepo labbhati. ‘Yassa rūpakkhandho uppajjati,",
  "atk-abh03a:1688_2": "tassa vedanākkhandho nirujjhatī’ti pucchāya ‘no’ti imasmiṃ vissajjane paṭisedho labbhati.",
  "atk-abh03a:1688_3": "Tasmā ayañceva duvidho añño ca evarūpo pañho moghapañhoti veditabbo. Tucchapañhotipi",
  "atk-abh03a:1688_4": "vuccati. Evaṃ tāva cattāro pañhā veditabbā.",
  "atk-abh03a:1689_0": "Pāḷigatiyā vissajjanaṃ, paṭivacanavissajjanaṃ, sarūpadassanena vissajjanaṃ, paṭikkhepena",
  "atk-abh03a:1689_1": "vissajjanaṃ, paṭisedhena vissajjananti imāni pana pañca vissajjanāni nāma. Tattha",
  "atk-abh03a:1689_2": "yaṃ vissajjanaṃ pāḷipadameva hutvā atthaṃ vissajjeti, idaṃ pāḷigatiyā vissajjanaṃ",
  "atk-abh03a:1689_3": "nāma. Taṃ purepañhe labbhati. ‘Yattha rūpakkhandho nuppajjati tattha vedanākkhandho",
  "atk-abh03a:1689_4": "nuppajjatī’ti hi pañhe ‘uppajjatī’ti idaṃ vissajjanaṃ pāḷipadameva hutvā atthaṃ vissajjayamānaṃ",
  "atk-abh03a:1689_5": "gataṃ, tasmā evarūpesu ṭhānesu pāḷigatiyā vissajjanaṃ veditabbaṃ. Yaṃ pana vissajjanaṃ",
  "atk-abh03a:1689_6": "paṭivacanabhāvena atthaṃ vissajjeti, idaṃ paṭivacanavissajjanaṃ nāma. Taṃ pacchāpañhe",
  "atk-abh03a:1689_7": "labbhati. ‘Yassa rūpakkhandho uppajjittha, tassa vedanākkhandho uppajjitthā’ti hi",
  "atk-abh03a:1689_8": "pañhe ‘āmantā’ti idaṃ vissajjanaṃ paṭivacanavaseneva atthaṃ vissajjayamānaṃ gataṃ,",
  "atk-abh03a:1689_9": "tasmā evarūpesu ṭhānesu paṭivacanavissajjanaṃ veditabbaṃ. Yaṃ vissajjanaṃ sarūpena",
  "atk-abh03a:1689_10": "dassetvā atthaṃ vissajjeti; idaṃ sarūpadassanena vissajjanaṃ nāma. Taṃ paripuṇṇapañhe",
  "atk-abh03a:1689_11": "labbhati. ‘Yassa rūpakkhandho uppajjati; tassa vedanākkhandho uppajjatī’ti hi pañhe",
  "atk-abh03a:1689_12": "‘asaññasattaṃ upapajjantāna’nti idaṃ vissajjanaṃ ‘imesaṃ rūpakkhandho uppajjati,",
  "atk-abh03a:1689_13": "no ca vedanākkhandho, imesaṃ rūpakkhandho ca uppajjati, vedanākkhandho cā’ti sarūpadassaneneva",
  "atk-abh03a:1689_14": "atthaṃ vissajjayamānaṃ gataṃ. Tasmā evarūpesu ṭhānesu sarūpadassanena vissajjanaṃ",
  "atk-abh03a:1689_15": "veditabbaṃ. Yaṃ pana vissajjanaṃ tathārūpassa atthassābhāvato atthapaṭikkhepena pañhaṃ",
  "atk-abh03a:1689_16": "vissajjeti, idaṃ paṭikkhepena vissajjanaṃ nāma. Yaṃ tathārūpassa atthassa ekakkhaṇe",
  "atk-abh03a:1689_17": "alābhato atthapaṭisedhanena pañhaṃ vissajjeti, idaṃ paṭisedhena vissajjanaṃ nāma.",
  "atk-abh03a:1689_18": "Taṃ moghapañhe labbhati. ‘Yassa rūpakkhandho nuppajjittha, tassa vedanākkhandho nuppajjitthā’ti",
  "atk-abh03a:1689_19": "hi pañhe ‘natthī’ti idaṃ vissajjanaṃ; evarūpo nāma satto natthīti atthapaṭikkhepena",
  "atk-abh03a:1689_20": "pañhaṃ vissajjayamānaṃ gataṃ; tasmā evarūpesu ṭhānesu paṭikkhepena vissajjanaṃ veditabbaṃ.",
  "atk-abh03a:1689_21": "‘Yassa rūpakkhandho uppajjati, tassa vedanākkhandho nirujjhatī’ti pañhe pana ‘no’ti",
  "atk-abh03a:1689_22": "idaṃ vissajjanaṃ ekasmiṃ paṭisandhikkhaṇe uppādena saddhiṃ nirodho nāma na labbhatīti",
  "atk-abh03a:1689_23": "atthapaṭisedhanena pañhaṃ vissajjayamānaṃ gataṃ, tasmā evarūpesu ṭhānesu paṭisedhena",
  "atk-abh03a:1689_24": "vissajjanaṃ veditabbaṃ.",
  "atk-abh03a:1690_0": "Idāni ime cattāro pañhā, imāni ca pañca vissajjanāni, yesu sattavīsatiyā ṭhānesu",
  "atk-abh03a:1690_1": "pakkhipitabbāni, tāni evaṃ veditabbāni – asaññasattaṃ upapajjantānanti ekaṃ ṭhānaṃ,",
  "atk-abh03a:1690_2": "asaññasatte tatthāti ekaṃ, asaññasattānanti ekaṃ; asaññasattā cavantānanti ekaṃ;",
  "atk-abh03a:1690_3": "arūpaṃ upapajjantānanti ekaṃ, arūpe tatthāti ekaṃ, arūpānanti ekaṃ, arūpā cavantānanti",
  "atk-abh03a:1690_4": "ekaṃ, arūpe pacchimabhavikānanti ekaṃ, arūpe parinibbantānanti ekaṃ; ye ca arūpaṃ",
  "atk-abh03a:1690_5": "upapajjitvā parinibbāyissantīti ekaṃ; pañcavokāraṃ upapajjantānanti ekaṃ, pañcavokāre",
  "atk-abh03a:1690_6": "tatthāti ekaṃ, pañcavokārānanti ekaṃ pañcavokārā cavantānanti ekaṃ, pañcavokāre pacchimabhavikānanti",
  "atk-abh03a:1690_7": "ekaṃ, pañcavokāre parinibbantānanti ekaṃ; suddhāvāsaṃ upapajjantānanti ekaṃ, suddhāvāse",
  "atk-abh03a:1690_8": "tatthāti ekaṃ, suddhāvāsānanti ekaṃ, suddhāvāse parinibbantānanti ekaṃ; sabbesaṃ",
  "atk-abh03a:1690_9": "upapajjantānanti ekaṃ, sabbesaṃ cavantānanti ekaṃ; sabbasādhāraṇavasena pacchimabhavikānanti",
  "atk-abh03a:1690_10": "ekaṃ, parinibbantānanti ekaṃ, catuvokāraṃ pañcavokāraṃ upapajjantānanti ekaṃ, cavantānanti",
  "atk-abh03a:1690_11": "ekaṃ. Evaṃ imesaṃ catunnaṃ pañhānaṃ imāni pañca vissajjanāni imesu sattavīsatiyā",
  "atk-abh03a:1690_12": "ṭhānesu pakkhipitvā imasmiṃ pavattimahāvāre atthavinicchayo veditabbo. Evaṃ viditvā",
  "atk-abh03a:1690_13": "hi pañhaṃ vissajjantena suvissajjito hoti, atthañca vinicchayantena suvinicchito hoti.",
  "atk-abh03a:1691_0": "Tatthāyaṃ nayo – yassa rūpakkhandho uppajjatīti yassa puggalassa uppādakkhaṇasamaṅgitāya",
  "atk-abh03a:1691_1": "rūpakkhandho uppajjati. Tassa vedanākkhandho uppajjatīti vedanākkhandhopi tassa tasmiññeva",
  "atk-abh03a:1691_2": "khaṇe uppajjatīti pucchati. Asaññasattaṃ upapajjantānanti acittakapaṭisandhivasena",
  "atk-abh03a:1691_3": "asaññasattabhavaṃ upapajjantānaṃ. Tesaṃ rūpakkhandho uppajjatīti tesaṃ ekantena rūpakkhandho",
  "atk-abh03a:1691_4": "uppajjatiyeva. Pavatte uppannānaṃ rūpakkhandho uppajjatipi nirujjhatipi, tasmā ‘asaññasattāna’nti",
  "atk-abh03a:1691_5": "avatvā’asaññasattaṃ upapajjantāna’nti vuttaṃ. No ca tesaṃ vedanākkhandho uppajjatīti",
  "atk-abh03a:1691_6": "acittakattā pana tesaṃ vedanākkhandho nuppajjateva. Idaṃ sattavīsatiyā ṭhānesu paṭhame",
  "atk-abh03a:1691_7": "ṭhāne paripuṇṇapañhassa purimakoṭṭhāse sarūpadassanena vissajjanaṃ. Pañcavokāraṃ",
  "atk-abh03a:1691_8": "upapajjantānanti rūpārūpamissakapaṭisandhivasena pañcavokārabhavaṃ upapajjantānaṃ.",
  "atk-abh03a:1691_9": "Tesaṃ rūpakkhandho ca uppajjati, vedanākkhandho cāti tesaṃ ekantena rūpavedanākkhandhasaṅkhātā",
  "atk-abh03a:1691_10": "dvepi khandhā uppajjantiyeva. Pavatte pana tattha uppannānaṃ te khandhā uppajjantipi",
  "atk-abh03a:1691_11": "nirujjhantipi, tasmā ‘pañcavokārāna’nti avatvā ‘pañcavokāraṃ upapajjantāna’nti vuttaṃ.",
  "atk-abh03a:1691_12": "Idaṃ pañcavokāraṃ upapajjantānanti ṭhāne paripuṇṇapañhassa pacchimakoṭṭhāse sarūpadassanena",
  "atk-abh03a:1691_13": "vissajjanaṃ. Iminā upāyena sabbāni vissajjanāni veditabbāni.",
  "atk-abh03a:1692_0": "Idaṃ panettha uppādanirodhesu niyamalakkhaṇaṃ – sakalepi hi imasmiṃ khandhayamake",
  "atk-abh03a:1692_1": "tattha tattha uppannānaṃ pavatte yāva maraṇā khandhānaṃ apariyantesu uppādanirodhesu",
  "atk-abh03a:1692_2": "vijjamānesupi lahuparivattānaṃ dhammānaṃ vinibbhogaṃ katvā uppādanirodhe dassetuṃ",
  "atk-abh03a:1692_3": "na sukaranti pavattiyaṃ uppādanirodhe anāmasitvā abhinavaṃ vipākavaṭṭaṃ nipphādayamānena",
  "atk-abh03a:1692_4": "nānākammena nibbattānaṃ paṭisandhikhandhānaṃ uppādaṃ dassetuṃ sukhanti paṭisandhikāle",
  "atk-abh03a:1692_5": "uppādavaseneva uppādavāro kathito. Uppannassa pana vipākavaṭṭassa pariyosānena nirodhaṃ",
  "atk-abh03a:1692_6": "dassetuṃ sukhanti maraṇakāle nirodhavasena nirodhavāro kathito.",
  "atk-abh03a:1693_0": "Kiṃ panettha pavattiyaṃ uppādanirodhānaṃ anāmaṭṭhabhāve pamāṇanti? Pāḷiyeva. Pāḷiyañhi",
  "atk-abh03a:1693_1": "visesena uppādavārassa anāgatakālavāre ‘pacchimabhavikānaṃ tesaṃ rūpakkhandho ca",
  "atk-abh03a:1693_2": "nuppajjissati, vedanākkhandho ca nuppajjissatī’ti ayaṃ pāḷi atipamāṇameva. Pacchimabhavikānañhi",
  "atk-abh03a:1693_3": "pavatte rūpārūpadhammānaṃ uppajjituṃ yuttabhāve satipi ‘rūpakkhandho ca nuppajjissati,",
  "atk-abh03a:1693_4": "vedanākkhandho ca nuppajjissatī’ti sanniṭṭhānaṃ katvā vuttabhāvena pavatte uppādo",
  "atk-abh03a:1693_5": "na gahitoti veditabbo. ‘Suddhāvāse parinibbantānaṃ tesaṃ tattha saññākkhandho na",
  "atk-abh03a:1693_6": "nirujjhittha, no ca tesaṃ tattha vedanākkhandho na nirujjhatī’ti ayaṃ pana pāḷi pavatte",
  "atk-abh03a:1693_7": "nirodhassa anāmaṭṭhabhāve ativiya pamāṇaṃ. Suddhāvāse parinibbantānañhi cuticittassa",
  "atk-abh03a:1693_8": "bhaṅgakkhaṇe ṭhitānaṃ paṭisandhito paṭṭhāya pavatte uppajjitvā niruddhasaññākkhandhānaṃ",
  "atk-abh03a:1693_9": "gaṇanapatho natthi. ‘Evaṃ santepi tesaṃ tattha saññākkhandho na nirujjhitthā’ti sanniṭṭhānaṃ",
  "atk-abh03a:1693_10": "katvā vuttabhāvena pavatte nirodho na gahitoti veditabbo.",
  "atk-abh03a:1694_0": "Evamettha uppādanirodhesu niyamalakkhaṇaṃ viditvā paṭisandhiuppādameva cutinirodhameva",
  "atk-abh03a:1694_1": "ca gahetvā tesu tesu ṭhānesu āgatānaṃ vissajjanānaṃ atthavinicchayo veditabbo. So",
  "atk-abh03a:1694_2": "pana sakkā ādivissajjane vuttanayena sabbattha viditunti vissajjanapaṭipāṭiyā na",
  "atk-abh03a:1694_3": "vitthārito. Iminā pana evaṃ dinnenapi nayena yo etesaṃ atthavinicchayaṃ jānituṃ na",
  "atk-abh03a:1694_4": "sakkoti, tena ācariye payirupāsitvā sādhukaṃ sutvāpi jānitabbo.",
  "atk-abh03a:1695": "Uppādassa nirodhassa, uppannañcāpi ekato;",
  "atk-abh03a:1696": "Nayassa anulomassa, paṭilomanayassa ca.",
  "atk-abh03a:1697": "Vasena yāni khandhesu, yamakāni ca pañcasu;",
  "atk-abh03a:1698": "Puggalaṃ atha okāsaṃ, puggalokāsameva ca.",
  "atk-abh03a:1699": "Āmasitvā pavattesu, ṭhānesu kathayī jino;",
  "atk-abh03a:1700": "Tesaṃ pāḷivavatthānaṃ, dassitaṃ anupubbato.",
  "atk-abh03a:1701": "Vinicchayatthaṃ atthassa, pañhāvissajjanāni ca;",
  "atk-abh03a:1702": "Vissajjanānaṃ ṭhānāni, yāni tāni ca sabbaso.",
  "atk-abh03a:1703": "Dassetvā ekapañhasmiṃ, yojanāpi pakāsitā;",
  "atk-abh03a:1704": "Vitthārena gate ettha, pañhāvissajjanakkame.",
  "atk-abh03a:1705": "Atthaṃ vaṇṇayatā kātuṃ, kiṃ nu sakkā ito paraṃ;",
  "atk-abh03a:1706": "Nayena iminā tasmā, atthaṃ jānantu paṇḍitāti.",
  "atk-abh03a:1707": "Pavattimahāvāravaṇṇanā.",
  "atk-abh03a:1708": "3. Pariññāvāravaṇṇanā",
  "atk-abh03a:1709_0": "206-208. Tadanantare pariññāvārepi chaḷeva kālabhedā. Anulomapaṭilomato dveyeva nayā.",
  "atk-abh03a:1709_1": "Puggalavāro, okāsavāro, puggalokāsavāroti imesu pana tīsu puggalavārova labbhati,",
  "atk-abh03a:1709_2": "na itare dve. Kiṃ kāraṇā? Sadisavissajjanatāya. Yo hi koci puggalo yattha katthaci",
  "atk-abh03a:1709_3": "ṭhāne rūpakkhandhaṃ ce parijānāti, vedanākkhandhampi parijānātiyeva. Vedanākkhandhaṃ",
  "atk-abh03a:1709_4": "ce parijānāti, rūpakkhandhampi parijānātiyeva. Rūpakkhandhaṃ ce na parijānāti, vedanākkhandhampi",
  "atk-abh03a:1709_5": "na parijānātiyeva. Vedanākkhandhaṃ ce na parijānāti, rūpakkhandhampi na parijānātiyeva.",
  "atk-abh03a:1709_6": "Tasmā tesupi ‘yattha rūpakkhandhaṃ parijānāti, tattha vedanākkhandhaṃ parijānātī’ti",
  "atk-abh03a:1709_7": "ādivasena pucchaṃ katvā ‘āmantā’tveva vissajjanaṃ kātabbaṃ. Siyāti sadisavissajjanatāya",
  "atk-abh03a:1709_8": "te idha na labbhantīti veditabbā.",
  "atk-abh03a:1710_0": "Atha vā pariññākiccaṃ nāma puggalasseva hoti, no okāsassa, puggalova parijānituṃ",
  "atk-abh03a:1710_1": "samattho, no okāsoti puggalavārovettha gahito, na okāsavāro. Tassa pana aggahitattā",
  "atk-abh03a:1710_2": "tadanantaro puggalokāsavāro labbhamānopi na gahito. Yo panesa puggalavāro gahito,",
  "atk-abh03a:1710_3": "tattha paccuppannakāle rūpakkhandhamūlakāni cattāri, vedanākkhandhamūlakāni tīṇi,",
  "atk-abh03a:1710_4": "saññākkhandhamūlakāni dve, saṅkhārakkhandhamūlakaṃ ekanti heṭṭhā vuttanayeneva anulomanaye",
  "atk-abh03a:1710_5": "aggahitaggahaṇena dasa yamakāni. Paṭilomanaye dasāti vīsati. Tathā sesesupīti ekekasmiṃ",
  "atk-abh03a:1710_6": "kāle vīsati vīsati katvā chasu kālesu vīsaṃ yamakasataṃ, cattārīsāni dve pucchāsatāni,",
  "atk-abh03a:1710_7": "asītyādhikāni cattāri atthasatāni ca hontīti idamettha pāḷivavatthānaṃ.",
  "atk-abh03a:1711_0": "Atthavinicchaye panettha atītānāgatapaccuppannasaṅkhātā tayo addhā pavattivāre viya",
  "atk-abh03a:1711_1": "cutipaṭisandhivasena na labbhanti. Pavatte cittakkhaṇavaseneva labbhanti. Tenevettha",
  "atk-abh03a:1711_2": "‘yo rūpakkhandhaṃ parijānāti, so vedanākkhandhaṃ parijānātī’tiādīsu pucchāsu ‘āmantā’ti",
  "atk-abh03a:1711_3": "vissajjanaṃ kataṃ. Lokuttaramaggakkhaṇasmiñhi nibbānārammaṇena cittena pañcasu khandhesu",
  "atk-abh03a:1711_4": "pariññākiccanibbattiyā yaṃ kiñci ekaṃ khandhaṃ parijānanto itarampi parijānātīti",
  "atk-abh03a:1711_5": "vuccati. Evamettha ‘parijānātī’ti pañhesu anulomanaye pariññākiccassa matthakappattaṃ",
  "atk-abh03a:1711_6": "aggamaggasamaṅgiṃ sandhāya ‘āmantā’ti vuttanti veditabbaṃ. Paṭilomanaye pana ‘na",
  "atk-abh03a:1711_7": "parijānātī’ti pañhesu puthujjanādayo sandhāya ‘āmantā’ti vuttaṃ. ‘Parijānitthā’ti",
  "atk-abh03a:1711_8": "imasmiṃ pana atītakālavāre maggānantaraaggaphale ṭhitopi pariññākiccassa niṭṭhitattā",
  "atk-abh03a:1711_9": "parijānitthayeva nāma.",
  "atk-abh03a:1712_0": "209. Yo rūpakkhandhaṃ parijānāti, so vedanākkhandhaṃ parijānitthāti pañhena aggamaggasamaṅgiṃ",
  "atk-abh03a:1712_1": "pucchati. Yasmā panesa khandhapañcakaṃ parijānātiyeva nāma, na tāva niṭṭhitapariññākicco;",
  "atk-abh03a:1712_2": "tasmā ‘no’ti paṭisedho kato. Dutiyapañhe pana parijānitthāti arahantaṃ pucchati.",
  "atk-abh03a:1712_3": "Yasmā paneso niṭṭhitapariññākicco. Natthi tassa pariññeyyaṃ nāma; tasmā ‘no’ti paṭisedho",
  "atk-abh03a:1712_4": "kato. Paṭilomanayavissajjane panettha arahā rūpakkhandhaṃ na parijānātīti arahato",
  "atk-abh03a:1712_5": "pariññāya abhāvena vuttaṃ. Aggamaggasamaṅgī vedanākkhandhaṃ na parijānitthāti arahattamaggaṭṭhassa",
  "atk-abh03a:1712_6": "aniṭṭhitapariññākiccatāya vuttaṃ. Na kevalañca vedanākkhandhameva, ekadhammampi so",
  "atk-abh03a:1712_7": "na parijānittheva. Idaṃ pana pucchāvasena vuttaṃ. No ca rūpakkhandhanti idampi pucchāvaseneva",
  "atk-abh03a:1712_8": "vuttaṃ. Aññampi pana so khandhaṃ parijānāti.",
  "atk-abh03a:1713_0": "210-211. Yo rūpakkhandhaṃ parijānāti, so vedanākkhandhaṃ parijānissatīti ettha yasmā",
  "atk-abh03a:1713_1": "maggaṭṭhapuggalo ekacittakkhaṇiko, tasmā so parijānissatīti saṅkhaṃ na gacchati.",
  "atk-abh03a:1713_2": "Tena vuttaṃ ‘no’ti. Te rūpakkhandhañca na parijānitthāti pucchāsabhāgena vuttaṃ,",
  "atk-abh03a:1713_3": "na parijāniṃsūti panettha attho. Iminā upāyena sabbattha atthavinicchayo veditabboti.",
  "atk-abh03a:1714": "Pariññāvāravaṇṇanā.",
  "atk-abh03a:1715": "Khandhayamakavaṇṇanā niṭṭhitā.",
  "atk-abh03a:1716": "3. Āyatanayamakaṃ",
  "atk-abh03a:1717": "1. Paṇṇattiuddesavāravaṇṇanā",
  "atk-abh03a:1718_0": "1-9. Idāni mūlayamake desiteyeva kusalādidhamme āyatanavasenāpi saṅgaṇhitvā khandhayamakānantaraṃ",
  "atk-abh03a:1718_1": "desitassa āyatanayamakassa vaṇṇanā hoti. Tattha khandhayamake vuttanayeneva pāḷivavatthānaṃ",
  "atk-abh03a:1718_2": "veditabbaṃ. Yatheva hi tattha paṇṇattivāro, pavattivāro, pariññāvāroti tayo mahāvārā",
  "atk-abh03a:1718_3": "honti, tathā idhāpi. Vacanatthopi nesaṃ tattha vuttanayeneva veditabbo. Idhāpi ca",
  "atk-abh03a:1718_4": "paṇṇattivāro uddesaniddesavasena dvidhā vavatthito. Itare niddesavaseneva. ‘Tattha",
  "atk-abh03a:1718_5": "dvādasāyatanānī’ti padaṃ ādiṃ katvā yāva nāyatanā na manoti, tāva paṇṇattivārassa",
  "atk-abh03a:1718_6": "uddesavāro veditabbo. Tattha dvādasāyatanānīti ayaṃ yamakavasena pucchitabbānaṃ āyatanānaṃ",
  "atk-abh03a:1718_7": "uddeso. Cakkhāyatanaṃ…pe… dhammāyatananti tesaññeva pabhedato nāmavavatthānaṃ. Yamakavasena",
  "atk-abh03a:1718_8": "pucchāsukhatthañcettha paṭhamaṃ paṭipāṭiyā ajjhattarūpāyatanāni vuttāni. Pacchā bāhirarūpāyatanāni.",
  "atk-abh03a:1718_9": "Pariyosāne manāyatanadhammāyatanāni.",
  "atk-abh03a:1719_0": "Yathā pana heṭṭhā khandhavasena, evamidha imesaṃ āyatanānaṃ vasena padasodhanavāro,",
  "atk-abh03a:1719_1": "padasodhanamūlacakkavāro, suddhāyatanavāro, suddhāyatanamūlacakkavāroti, cattārova",
  "atk-abh03a:1719_2": "nayavārā honti. Ekeko cettha anulomapaṭilomavasena duvidhoyeva. Tesamattho tattha",
  "atk-abh03a:1719_3": "vuttanayeneva veditabbo. Yathā pana khandhayamake padasodhanavārassa anulomavāre",
  "atk-abh03a:1719_4": "‘rūpaṃ rūpakkhandho, rūpakkhandho rūpa’ntiādīni pañca yamakāni, tathā idha ‘cakkhu,",
  "atk-abh03a:1719_5": "cakkhāyatanaṃ; cakkhāyatanaṃ; cakkhū’tiādīni dvādasa. Paṭilomavārepi ‘na cakkhu,",
  "atk-abh03a:1719_6": "na cakkhāyatanaṃ; na cakkhāyatanaṃ, na cakkhū’tiādīni dvādasa, padasodhanamūlacakkavārassa",
  "atk-abh03a:1719_7": "panettha anulomavāre ekekāyatanamūlakāni ekādasa ekādasa katvā dvattiṃsasataṃ yamakāni.",
  "atk-abh03a:1719_8": "Paṭilomavārepi dvattiṃsasatameva. Suddhāyatanavārassāpi anulomavāre dvādasa, paṭilomavāre",
  "atk-abh03a:1719_9": "dvādasa, suddhāyatanamūlacakkavārassāpi anulomavāre ekekāyatanamūlakāni ekādasa ekādasa",
  "atk-abh03a:1719_10": "katvā dvattiṃsasataṃ yamakāni. Paṭilomavārepi dvattiṃsasatamevāti evamidha chasattatādhikehi",
  "atk-abh03a:1719_11": "pañcahi yamakasatehi, dvipaññāsādhikehi ekādasahi pucchāsatehi, caturādhikehi tevīsāya",
  "atk-abh03a:1719_12": "atthasatehi ca paṭimaṇḍito paṇṇattivārassa uddesavāro veditabbo.",
  "atk-abh03a:1720": "Paṇṇattiuddesavāravaṇṇanā.",
  "atk-abh03a:1721": "1. Paṇṇattiniddesavāravaṇṇanā",
  "atk-abh03a:1722_0": "10-17. Niddesavāre pana heṭṭhā khandhayamakassa paṇṇattivāraniddese vuttanayeneva",
  "atk-abh03a:1722_1": "attho veditabbo. Aññatra visesā. Tatrāyaṃ viseso – dibbacakkhūti dutiyavijjāñāṇaṃ.",
  "atk-abh03a:1722_2": "Paññācakkhūti tatiyavijjāñāṇaṃ. Dibbasotanti dutiyaabhiññāñāṇaṃ. Taṇhāsotanti taṇhāva.",
  "atk-abh03a:1722_3": "Avaseso kāyoti nāmakāyo, rūpakāyo, hatthikāyo, assakāyoti evamādi. Avasesaṃ rūpanti",
  "atk-abh03a:1722_4": "rūpāyatanato sesaṃ bhūtupādāyarūpañceva piyarūpasātarūpañca. Sīlagandhotiādīni vāyanaṭṭhena",
  "atk-abh03a:1722_5": "sīlādīnaṃyeva nāmāni. Attharasotiādīnipi sādhumadhuraṭṭhena atthādīnaññeva nāmāni.",
  "atk-abh03a:1722_6": "Avaseso dhammoti pariyattidhammādianekappabhedoti ayamettha viseso.",
  "atk-abh03a:1723": "Paṇṇattiniddesavāravaṇṇanā.",
  "atk-abh03a:1724": "2. Pavattivāravaṇṇanā",
  "atk-abh03a:1725_0": "18-21. Idhāpi ca pavattivārassa uppādavārādīsu tīsu antaravāresu ekekasmiṃ chaḷeva",
  "atk-abh03a:1725_1": "kālabhedā. Tesaṃ ekekasmiṃ kāle puggalavārādayo tayo vārā. Te sabbepi anulomapaṭilomanayavasena",
  "atk-abh03a:1725_2": "duvidhāva honti. Tattha paccuppannakāle puggalavārassa anulomanaye yathā khandhayamake",
  "atk-abh03a:1725_3": "rūpakkhandhamūlakāni cattāri, vedanākkhandhamūlakāni tīṇi, saññākkhandhamūlakāni",
  "atk-abh03a:1725_4": "dve, saṅkhārakkhandhamūlakaṃ ekanti aggahitaggahaṇena dasa yamakāni honti. Evaṃ “yassa",
  "atk-abh03a:1725_5": "cakkhāyatanaṃ uppajjati, tassa sotāyatanaṃ uppajjati; yassa vā pana sotāyatanaṃ uppajjati,",
  "atk-abh03a:1725_6": "tassa cakkhāyatanaṃ uppajjati; yassa cakkhāyatanaṃ uppajjati, tassa ghāṇāyatanaṃ,",
  "atk-abh03a:1725_7": "jivhāyatanaṃ, kāyāyatanaṃ, rūpāyatanaṃ, saddāyatanaṃ, gandhāyatanaṃ, rasāyatanaṃ,",
  "atk-abh03a:1725_8": "phoṭṭhabbāyatanaṃ, manāyatanaṃ, dhammāyatanaṃ, uppajjati; yassa vā pana dhammāyatanaṃ",
  "atk-abh03a:1725_9": "uppajjati, tassa cakkhāyatanaṃ uppajjatī”ti evaṃ cakkhāyatanamūlakāni ekādasa. “Yassa",
  "atk-abh03a:1725_10": "sotāyatanaṃ uppajjati, tassa ghānāyatanaṃ uppajjatī”tiādinā nayena sotāyatanamūlakāni",
  "atk-abh03a:1725_11": "dasa; ghānāyatanamūlakāni nava, jivhāyatanamūlakāni aṭṭha; kāyāyatanamūlakāni satta;",
  "atk-abh03a:1725_12": "rūpāyatanamūlakāni cha; saddāyatanamūlakāni pañca; gandhāyatanamūlakāni cattāri;",
  "atk-abh03a:1725_13": "rasāyatanamūlakāni tīṇi; phoṭṭhabbāyatanamūlakāni dve; manāyatanamūlakaṃ ekanti aggahitaggahaṇena",
  "atk-abh03a:1725_14": "chasaṭṭhi yamakāni honti.",
  "atk-abh03a:1726_0": "Tattha cakkhāyatanamūlakesu ekādasasu “yassa cakkhāyatanaṃ uppajjati, tassa sotāyatanaṃ,",
  "atk-abh03a:1726_1": "ghānāyatanaṃ, rūpāyatanaṃ, manāyatanaṃ, dhammāyatanaṃ uppajjatī”ti imāni pañceva",
  "atk-abh03a:1726_2": "vissajjitāni. Tesu paṭhamaṃ vissajjetabbaṃ tāva vissajjitaṃ. Dutiyaṃ kiñcāpi paṭhamena",
  "atk-abh03a:1726_3": "sadisavissajjanaṃ, cakkhusotāyatanānaṃ pavattiṭṭhāne pana ghānāyatanassa na ekantena",
  "atk-abh03a:1726_4": "pavattito “kathaṃ nu kho etaṃ vissajjetabba”nti vimatinivāraṇatthaṃ vissajjitaṃ.",
  "atk-abh03a:1726_5": "Rūpāyatanamanāyatanadhammāyatanehi saddhiṃ tīṇi yamakāni asadisavissajjanattā vissajjitāni.",
  "atk-abh03a:1726_6": "Sesesu jivhāyatanakāyāyatanehi tāva saddhiṃ dve yamakāni purimehi dvīhi saddhiṃ sadisavissajjanāni.",
  "atk-abh03a:1726_7": "Saddāyatanassa paṭisandhikkhaṇe anuppattito tena saddhiṃ yamakassa vissajjanameva",
  "atk-abh03a:1726_8": "natthi. Gandharasaphoṭṭhabbāyatanehipi saddhiṃ tīṇi yamakāni purimehi dvīhi sadisavissajjanāneva",
  "atk-abh03a:1726_9": "hontīti tantiyā lahubhāvatthaṃ saṅkhittāni. Sotāyatanamūlakesu yaṃ labbhati, taṃ",
  "atk-abh03a:1726_10": "purimehi sadisavissajjanamevāti ekampi pāḷiṃ nāruḷhaṃ. Ghānāyatanamūlakesu rūpāyatanena",
  "atk-abh03a:1726_11": "saddhiṃ ekaṃ, manāyatanadhammāyatanehi saddhiṃ dveti tīṇi yamakāni pāḷiṃ āruḷhāni.",
  "atk-abh03a:1726_12": "Sesāni ghānāyatanayamakena sadisavissajjanattā nāruḷhāni. Tathā jivhāyatanakāyāyatanamūlakāni.",
  "atk-abh03a:1726_13": "Rūpāyatanamūlakesu manāyatanadhammāyatanehi saddhiṃ dveyeva vissajjitāni. Gandharasaphoṭṭhabbehi",
  "atk-abh03a:1726_14": "pana saddhiṃ tīṇi rūpāyatanamanāyatanehi saddhiṃ sadisavissajjanāni. Yatheva hettha",
  "atk-abh03a:1726_15": "“sarūpakānaṃ acittakāna”ntiādi vuttaṃ, tathā idhāpi “sarūpakānaṃ agandhakānaṃ, arasakānaṃ",
  "atk-abh03a:1726_16": "aphoṭṭhabbakāna”nti yojanā veditabbā. Gandhādīni cettha āyatanabhūtāneva adhippetāni.",
  "atk-abh03a:1726_17": "Tasmā “sarūpakānaṃ sagandhāyatanāna”nti āyatanavasenettha attho daṭṭhabbo.",
  "atk-abh03a:1727_0": "Saddāyatanamūlakāni atthābhāvato pāḷiṃ nāruḷhāneva. Gandharasaphoṭṭhabbamūlakāni",
  "atk-abh03a:1727_1": "cattāri tīṇi dve ca heṭṭhimehi sadisavissajjanattā pāḷiṃ nāruḷhāni. Manāyatanamūlakaṃ",
  "atk-abh03a:1727_2": "vissajjitamevāti evametāni paccuppannakāle puggalavārassa anulomanaye katipayayamakavissajjaneneva",
  "atk-abh03a:1727_3": "chasaṭṭhiyamakāni vissajjitāni nāma hontīti veditabbāni. Yathā ca puggalavāre, evaṃ",
  "atk-abh03a:1727_4": "okāsavārepi puggalokāsavārepi chasaṭṭhīti paccuppannakāle tīsu vāresu anulomanaye",
  "atk-abh03a:1727_5": "aṭṭhanavutisataṃ yamakāni honti. Yathā ca anulomanaye, evaṃ paṭilomanayepīti sabbānipi",
  "atk-abh03a:1727_6": "paccuppannakāle channavutādhikāni tīṇi yamakasatāni honti. Tesu dvānavutādhikāni",
  "atk-abh03a:1727_7": "satta pucchāsatāni, caturāsītādhikāni ca pannarasa atthasatāni hontīti veditabbāni.",
  "atk-abh03a:1727_8": "Evaṃ sesesupi pañcasu kālabhedesūti sabbānipi chasattatādhikāni tevīsati yamakasatāni.",
  "atk-abh03a:1727_9": "Tato diguṇā pucchā, tato diguṇā atthāti idamettha uppādavāre pāḷivavatthānaṃ. Nirodhavārauppādanirodhavāresupi",
  "atk-abh03a:1727_10": "eseva nayoti. Sabbasmimpi pavattivāre aṭṭhavīsāni ekasattati yamakasatāni. Tato diguṇā",
  "atk-abh03a:1727_11": "pucchā, tato diguṇā atthā veditabbā. Pāḷi pana manāyatanaṃ dhammāyatanañca ekasadisaṃ,",
  "atk-abh03a:1727_12": "nānaṃ natthi. Upari pana “vārasaṅkhepo hotī”tiādīni vatvā tattha tattha saṅkhittā.",
  "atk-abh03a:1727_13": "Tasmā yaṃ tattha tattha saṅkhittaṃ, taṃ sabbaṃ asammuyhantehi sallakkhetabbaṃ.",
  "atk-abh03a:1728_0": "Atthavinicchaye panettha idaṃ nayamukhaṃ. Sacakkhukānaṃ asotakānanti apāye jātibadhiraopapātikaṃ",
  "atk-abh03a:1728_1": "sandhāya vuttaṃ. So hi sacakkhuko asotako hutvā upapajjati. Yathāha – “kāmadhātuyā",
  "atk-abh03a:1728_2": "upapattikkhaṇe kassaci aparāni dasāyatanāni pātubhavanti. Opapātikānaṃ petānaṃ, opapātikānaṃ",
  "atk-abh03a:1728_3": "asurānaṃ, opapātikānaṃ tiracchānagatānaṃ, opapātikānaṃ nerayikānaṃ; jaccabadhirānaṃ",
  "atk-abh03a:1728_4": "upapattikkhaṇe dasāyatanāni pātubhavanti, cakkhāyatanaṃ rūpaghānagandhajivhārasakāyaphoṭṭhabbāyatanaṃ",
  "atk-abh03a:1728_5": "manāyatanaṃ dhammāyatana”nti. Sacakkhukānaṃ sasotakānanti sugatiduggatīsu paripuṇṇāyatane",
  "atk-abh03a:1728_6": "ca opapātike rūpībrahmāno ca sandhāya vuttaṃ. Te hi sacakkhukā sasotakā hutvā upapajjanti.",
  "atk-abh03a:1728_7": "Yathāha – “kāmadhātuyā upapattikkhaṇe kassaci ekādasāyatanāni pātubhavanti; kāmāvacarānaṃ",
  "atk-abh03a:1728_8": "devānaṃ, paṭhamakappikānaṃ manussānaṃ, opapātikānaṃ petānaṃ, opapātikānaṃ asurānaṃ,",
  "atk-abh03a:1728_9": "opapātikānaṃ tiracchānagatānaṃ, opapātikānaṃ nerayikānaṃ, paripuṇṇāyatanānaṃ. Rūpadhātuyā",
  "atk-abh03a:1728_10": "upapattikkhaṇe pañcāyatanāni pātubhavanti, cakkhāyatanaṃ rūpasotamanāyatanaṃ dhammāyatana”nti.",
  "atk-abh03a:1729_0": "Aghānakānanti brahmapārisajjādayo sandhāya vuttaṃ. Te hi sacakkhukā aghānakā hutvā",
  "atk-abh03a:1729_1": "upapajjanti. Kāmadhātuyaṃ pana aghānako opapātiko natthi. Yadi bhaveyya “kassaci",
  "atk-abh03a:1729_2": "aṭṭhāyatanāni pātubhavantī”ti vedayya. Yo gabbhaseyyako pana aghānako siyā, so “sacakkhukāna”nti",
  "atk-abh03a:1729_3": "vacanato idha anadhippeto. Sacakkhukānaṃ saghānakānanti jaccabadhirampi paripuṇṇāyatanampi",
  "atk-abh03a:1729_4": "opapātikaṃ sandhāya vuttaṃ. Saghānakānaṃ acakkhukānanti jaccandhampi jaccabadhirampi",
  "atk-abh03a:1729_5": "opapātikaṃ sandhāya vuttameva. Saghānakānaṃ sacakkhukānanti paripuṇṇāyatanameva opapātikaṃ sandhāya vuttaṃ.",
  "atk-abh03a:1730_0": "Sarūpakānaṃ acakkhukānanti ettha jaccandhajaccabadhiraopapātikesu aññataropi gabbhaseyyakopi",
  "atk-abh03a:1730_1": "labbhatiyeva. Sacittakānaṃ acakkhukānanti ettha heṭṭhā vuttehi jaccandhādīhi tīhi",
  "atk-abh03a:1730_2": "saddhiṃ arūpinopi labbhanti. Acakkhukānanti ettha purimapade vuttehi catūhi saddhiṃ",
  "atk-abh03a:1730_3": "asaññasattāpi labbhanti. Sarūpakānaṃ aghānakānanti ettha gabbhaseyyakā ca asaññasattā",
  "atk-abh03a:1730_4": "ca sesarūpībrahmāno ca labbhanti. Sacittakānaṃ aghānakānanti ettha gabbhaseyyakā",
  "atk-abh03a:1730_5": "ca rūpārūpabrahmāno ca labbhanti. Acittakānaṃ arūpakānantipadesu pana ekavokāracatuvokārasattāva",
  "atk-abh03a:1730_6": "labbhantīti iminā nayena sabbesu puggalavāresu puggalavibhāgo veditabbo.",
  "atk-abh03a:1731_0": "22-254. Okāsavāre yattha cakkhāyatananti rūpībrahmalokaṃ pucchati. Teneva āmantāti",
  "atk-abh03a:1731_1": "vuttaṃ. Tasmiñhi tale niyamato tāni āyatanāni paṭisandhiyaṃ uppajjanti. Idamettha",
  "atk-abh03a:1731_2": "nayamukhaṃ. Iminā nayamukhena sakalepi pavattivāre attho veditabbo. Pariññāvāro khandhayamake vuttanayoyevāti.",
  "atk-abh03a:1732": "Pavattivāravaṇṇanā.",
  "atk-abh03a:1733": "Āyatanayamakavaṇṇanā niṭṭhitā.",
  "atk-abh03a:1734": "4. Dhātuyamakaṃ",
  "atk-abh03a:1735_0": "1-19. Idāni teyeva mūlayamake desite kusalādidhamme dhātuvasena saṅgaṇhitvā āyatanayamakānantaraṃ",
  "atk-abh03a:1735_1": "desitassa dhātuyamakassa vaṇṇanā hoti. Tattha āyatanayamake vuttanayeneva pāḷivavatthānaṃ",
  "atk-abh03a:1735_2": "vetidabbaṃ. Idhāpi hi paṇṇattivārādayo tayo mahāvārā, avasesā antaravārā ca saddhiṃ",
  "atk-abh03a:1735_3": "kālappabhedādīhi āyatanayamake āgatasadisāyeva. Idhāpi ca yamakapucchāsukhatthaṃ",
  "atk-abh03a:1735_4": "paṭipāṭiyā ajjhattikabāhirā rūpadhātuyova vatvā viññāṇadhātuyo vuttā. Dhātūnaṃ pana",
  "atk-abh03a:1735_5": "bahuttā idha āyatanayamakato bahutarāni yamakāni, yamakadiguṇā pucchā, pucchādiguṇā",
  "atk-abh03a:1735_6": "ca atthā honti. Tattha cakkhudhātumūlakādīsu yamakesu labbhamānānaṃ yamakānaṃ atthavinicchayo",
  "atk-abh03a:1735_7": "āyatanayamake vuttanayeneva veditabbo. Taṃsadisāyeva hettha atthagati, teneva ca",
  "atk-abh03a:1735_8": "kāraṇena pāḷipi saṅkhittā. Pariññāvāro pākatikoyevāti.",
  "atk-abh03a:1736": "Dhātuyamakavaṇṇanā niṭṭhitā.",
  "atk-abh03a:1737": "5. Saccayamakaṃ",
  "atk-abh03a:1738": "1. Paṇṇattivāravaṇṇanā",
  "atk-abh03a:1739_0": "1-9. Idāni teyeva mūlayamake desite kusalādidhamme saccavasena saṅgaṇhitvā dhātuyamakānantaraṃ",
  "atk-abh03a:1739_1": "desitassa saccayamakassa vaṇṇanā hoti. Tatthāpi heṭṭhā vuttanayeneva paṇṇattivārādayo",
  "atk-abh03a:1739_2": "tayo mahāvārā antaravārādayo ca avasesappabhedā veditabbā. Paṇṇattivāre panettha",
  "atk-abh03a:1739_3": "catunnaṃ saccānaṃ vasena padasodhanavāro, padasodhanamūlacakkavāro, suddhasaccavāro,",
  "atk-abh03a:1739_4": "suddhasaccamūlacakkavāroti imesu catūsu vāresu yamakagaṇanā veditabbā.",
  "atk-abh03a:1740_0": "10-26. Paṇṇattivāraniddese pana avasesaṃ dukkhasaccanti dukkhavedanāya ceva taṇhāya",
  "atk-abh03a:1740_1": "ca vinimuttā tebhūmakadhammā veditabbā. Avaseso samudayoti saccavibhaṅge niddiṭṭhakāmāvacarakusalādibhedo",
  "atk-abh03a:1740_2": "dukkhasaccassa paccayo. Avaseso nirodhoti tadaṅgavikkhambhanasamucchedapaṭipassaddhinirodho",
  "atk-abh03a:1740_3": "ceva khaṇabhaṅganirodho ca. Avaseso maggoti “tasmiṃ kho pana samaye pañcaṅgiko maggo",
  "atk-abh03a:1740_4": "hoti, aṭṭhaṅgiko maggo, micchāmaggo, jaṅghamaggo, sakaṭamaggo”ti evamādiko.",
  "atk-abh03a:1741": "Paṇṇattivāravaṇṇanā.",
  "atk-abh03a:1742": "2. Pavattivāravaṇṇanā",
  "atk-abh03a:1743_0": "27-164. Pavattivāre panettha paccuppannakāle puggalavārassa anulomanaye “yassa dukkhasaccaṃ",
  "atk-abh03a:1743_1": "uppajjati, tassa samudayasaccaṃ uppajjati; yassa vā pana samudayasaccaṃ uppajjati,",
  "atk-abh03a:1743_2": "tassa dukkhasaccaṃ uppajjatī”ti dukkhasaccamūlakehi tīhi, samudayasaccamūlakehi dvīhi,",
  "atk-abh03a:1743_3": "nirodhasaccamūlakena ekenāti labbhamānañca alabbhamānañca gahetvā pāḷivasena chahi",
  "atk-abh03a:1743_4": "yamakehi bhavitabbaṃ. Tesu yasmā nirodhassa neva uppādo, na nirodho yujjati, tasmā",
  "atk-abh03a:1743_5": "dukkhasaccamūlakāni samudayasaccamaggasaccehi saddhiṃ dve, samudayasaccamūlakaṃ maggasaccena",
  "atk-abh03a:1743_6": "saddhiṃ ekanti tīṇi yamakāni āgatāni. Tassa paṭilomanayepi okāsavārādīsupi eseva",
  "atk-abh03a:1743_7": "nayo. Evamettha sabbavāresu tiṇṇaṃ tiṇṇaṃ yamakānaṃ vasena yamakagaṇanā veditabbā.",
  "atk-abh03a:1743_8": "Atthavinicchaye panettha idaṃ lakkhaṇaṃ – imassa hi saccayamakassa pavattivāre nirodhasaccaṃ",
  "atk-abh03a:1743_9": "tāva na labbhateva. Sesesu pana tīsu samudayasaccamaggasaccāni ekantena pavattiyaṃyeva",
  "atk-abh03a:1743_10": "labbhanti. Dukkhasaccaṃ cutipaṭisandhīsupi pavattepi labbhati. Paccuppannādayo pana",
  "atk-abh03a:1743_11": "tayo kālā cutipaṭisandhīnampi pavattiyāpi vasena labbhanti. Evamettha yaṃ yaṃ labbhati,",
  "atk-abh03a:1743_12": "tassa tassa vasena atthavinicchayo veditabbo.",
  "atk-abh03a:1744_0": "Tatridaṃ nayamukhaṃ – sabbesaṃ upapajjantānanti antamaso suddhāvāsānampi. Tepi hi",
  "atk-abh03a:1744_1": "dukkhasacceneva upapajjanti. Taṇhāvippayuttacittassāti idaṃ dukkhasaccasamudayasaccesu",
  "atk-abh03a:1744_2": "ekakoṭṭhāsassa uppattidassanatthaṃ vuttaṃ. Tasmā pañcavokāravaseneva gahetabbaṃ.",
  "atk-abh03a:1744_3": "Catuvokāre pana taṇhāvippayuttassa phalasamāpatticittassa uppādakkhaṇe ekampi saccaṃ",
  "atk-abh03a:1744_4": "nuppajjati. Idaṃ idha na gahetabbaṃ. Tesaṃ dukkhasaccañcāti tasmiñhi khaṇe taṇhaṃ",
  "atk-abh03a:1744_5": "ṭhapetvā sesaṃ dukkhasaccaṃ nāma hotīti sandhāyetaṃ vuttaṃ. Maggassa uppādakkhaṇepi",
  "atk-abh03a:1744_6": "eseva nayo. Tattha pana rūpameva dukkhasaccaṃ nāma. Sesā maggasampayuttakā dhammā",
  "atk-abh03a:1744_7": "saccavinimuttā. Teneva kāraṇena “arūpe maggassa uppādakkhaṇe tesaṃ maggasaccaṃ uppajjati,",
  "atk-abh03a:1744_8": "no ca tesaṃ dukkhasaccaṃ uppajjatī”ti vuttaṃ. Sabbesaṃ upapajjantānaṃ pavatte taṇhāvippayuttacittassa",
  "atk-abh03a:1744_9": "uppādakkhaṇe tesaṃ tatthāti tesaṃ tasmiṃ upapattikkhaṇe taṇhāvippayuttacittuppattikkhaṇe",
  "atk-abh03a:1744_10": "cāti evamettha khaṇavasena okāso veditabbo. Aññesupi evarūpesu eseva nayo. Anabhisametāvīnanti",
  "atk-abh03a:1744_11": "catusaccapaṭivedhasaṅkhātaṃ abhisamayaṃ appattasattānaṃ. Abhisametāvīnanti abhisamitasaccānanti.",
  "atk-abh03a:1744_12": "Iminā nayamukhena sabbattha atthavinicchayo veditabbo.",
  "atk-abh03a:1745": "Pavattivāravaṇṇanā.",
  "atk-abh03a:1746": "3. Pariññāvāravaṇṇanā",
  "atk-abh03a:1747_0": "165-170. Pariññāvāre pana ñātapariññā, tīraṇapariññā, pahānapariññāti tissopettha",
  "atk-abh03a:1747_1": "pariññāyo labbhanti. Yasmā ca lokuttaradhammesu pariññā nāma natthi; tasmā idha dve",
  "atk-abh03a:1747_2": "saccāni gahitāni. Tattha dukkhasaccaṃ parijānātīti ñātatīraṇapariññāvaseneva vuttaṃ.",
  "atk-abh03a:1747_3": "Samudayasaccaṃ pajahatīti ñātapahānapariññāvasena. Iti imāsaṃ pariññānaṃ vasena sabbapadesu attho veditabboti.",
  "atk-abh03a:1748": "Pariññāvāravaṇṇanā.",
  "atk-abh03a:1749": "Saccayamakavaṇṇanā niṭṭhitā.",
  "atk-abh03a:1750": "6. Saṅkhārayamakaṃ",
  "atk-abh03a:1751": "1. Paṇṇattivāravaṇṇanā",
  "atk-abh03a:1752_0": "1. Idāni tesaññeva mūlayamake desitānaṃ kusalādidhammānaṃ labbhamānavasena ekadesaṃ",
  "atk-abh03a:1752_1": "saṅgaṇhitvā saccayamakānantaraṃ desitassa saṅkhārayamakassa vaṇṇanā hoti. Tatthāpi",
  "atk-abh03a:1752_2": "heṭṭhā vuttanayeneva paṇṇattivārādayo tayo mahāvārā, antaravārādayo ca avasesapabhedā",
  "atk-abh03a:1752_3": "veditabbā. Ayaṃ panettha viseso – paṇṇattivāre tāva yathā heṭṭhā khandhādayo dhamme",
  "atk-abh03a:1752_4": "uddisitvā “rūpaṃ rūpakkhandho; cakkhu cakkhāyatanaṃ; cakkhu cakkhudhātu; dukkhaṃ",
  "atk-abh03a:1752_5": "dukkhasacca”nti padasodhanavāro āraddho. Tathā anārabhitvā “assāsapassāsā kāyasaṅkhāro”ti",
  "atk-abh03a:1752_6": "paṭhamaṃ tayopi saṅkhārā vibhajitvā dassitā.",
  "atk-abh03a:1753_0": "Tattha kāyassa saṅkhāro kāyasaṅkhāro. “Assāsapassāsā kāyikā, ete dhammā kāyappaṭibaddhā”ti",
  "atk-abh03a:1753_1": "hi vacanato kāraṇabhūtassa karajakāyassa phalabhūto eva saṅkhāroti kāyasaṅkhāro.",
  "atk-abh03a:1753_2": "Aparo nayo – saṅkhariyatīti saṅkhāro. Kena saṅkhariyatīti? Kāyena. Ayañhi vāto viya",
  "atk-abh03a:1753_3": "bhastāya karajakāyena saṅkhariyatīti. Evampi kāyassa saṅkhāroti kāyasaṅkhāro. Kāyena",
  "atk-abh03a:1753_4": "kato assāsapassāsavātoti attho. “Pubbeva kho, āvuso visākha, vitakketvā vicāretvā",
  "atk-abh03a:1753_5": "pacchā vācaṃ bhindati, tasmā vitakkavicārā vacīsaṅkhāro”ti vacanato pana saṅkharotīti",
  "atk-abh03a:1753_6": "saṅkhāro. Kiṃ saṅkharoti? Vaciṃ. Vaciyā saṅkhāroti vacīsaṅkhāro. Vacībhedasamuṭṭhāpakassa",
  "atk-abh03a:1753_7": "vitakkavicāradvayassetaṃ nāmaṃ. “Saññā ca vedanā ca cetasikā ete dhammā cittapaṭibaddhā”ti",
  "atk-abh03a:1753_8": "vacanatoyeva pana tatiyapadepi saṅkhariyatīti saṅkhāro. Kena saṅkhariyati? Cittena.",
  "atk-abh03a:1753_9": "Karaṇatthe sāmivacanaṃ katvā cittassa saṅkhāroti cittasaṅkhāro. Sabbesampi cittasamuṭṭhānānaṃ",
  "atk-abh03a:1753_10": "cetasikadhammānametaṃ adhivacanaṃ. Vitakkavicārānaṃ pana vacīsaṅkhārabhāvena visuṃ",
  "atk-abh03a:1753_11": "gahitattā “ṭhapetvā vitakkavicāre”ti vuttaṃ.",
  "atk-abh03a:1754_0": "2-7. Idāni kāyo kāyasaṅkhāroti padasodhanavāro āraddho. Tassa anulomanaye tīṇi, paṭilomanaye",
  "atk-abh03a:1754_1": "tīṇīti cha yamakāni. Padasodhanamūlacakkavāre ekekasaṅkhāramūlakāni dve dve katvā",
  "atk-abh03a:1754_2": "anulomanaye cha, paṭilomanaye chāti dvādasa yamakāni. Suddhasaṅkhāravāre pana yathā",
  "atk-abh03a:1754_3": "suddhakhandhavārādīsu “rūpaṃ khandho, khandhā rūpaṃ; cakkhu āyatanaṃ, āyatanā cakkhū”tiādinā",
  "atk-abh03a:1754_4": "nayena yamakāni vuttāni. Evaṃ “kāyo saṅkhāro, saṅkhārā kāyo”ti avatvā “kāyasaṅkhāro",
  "atk-abh03a:1754_5": "vacīsaṅkhāro, vacīsaṅkhāro kāyasaṅkhāro”tiādinā nayena kāyasaṅkhāramūlakāni dve,",
  "atk-abh03a:1754_6": "vacīsaṅkhāramūlakaṃ ekanti anulome tīṇi, paṭilome tīṇīti sabbānipi suddhikavāre cha",
  "atk-abh03a:1754_7": "yamakāni vuttāni. Kiṃ kāraṇā? Suddhikaekekapadavasena atthābhāvato. Yathā hi khandhayamakādīsu",
  "atk-abh03a:1754_8": "rūpādivisiṭṭhānaṃ khandhānaṃ cakkhādivisiṭṭhānañca āyatanādīnaṃ adhippetattā “rūpaṃ",
  "atk-abh03a:1754_9": "khandho, khandhā rūpaṃ, cakkhu āyatanaṃ, āyatanā cakkhū”ti suddhikaekekapadavasena",
  "atk-abh03a:1754_10": "attho atthi. Evamidha “kāyo saṅkhāro, saṅkhārā kāyo”ti natthi. Kāyasaṅkhāroti pana",
  "atk-abh03a:1754_11": "dvīhipi padehi ekova attho labbhati. Assāso vā passāso vāti suddhikaekekapadavasena",
  "atk-abh03a:1754_12": "atthābhāvato “kāyo saṅkhāro, saṅkhārā kāyo”ti na vuttaṃ. “Kāyo kāyasaṅkhāro”tiādi",
  "atk-abh03a:1754_13": "pana vattabbaṃ siyā. Tampi kāyavacīcittapadehi idha adhippetānaṃ saṅkhārānaṃ aggahitattā",
  "atk-abh03a:1754_14": "na yujjati. Suddhasaṅkhāravāro hesa. Padasodhane pana vināpi atthena vacanaṃ yujjatīti",
  "atk-abh03a:1754_15": "tattha so nayo gahitova. Idha pana kāyasaṅkhārassa vacīsaṅkhārādīhi, vacīsaṅkhārassa",
  "atk-abh03a:1754_16": "ca cittasaṅkhārādīhi, cittasaṅkhārassa ca kāyasaṅkhārādīhi, aññattā “kāyasaṅkhāro",
  "atk-abh03a:1754_17": "vacīsaṅkhāro, vacīsaṅkhāro, kāyasaṅkhāro”ti ekekasaṅkhāramūlakāni dve dve katvā cha",
  "atk-abh03a:1754_18": "yamakāni yujjanti. Tesu aggahitaggahaṇena tīṇeva labbhanti. Tasmā tāneva dassetuṃ",
  "atk-abh03a:1754_19": "anulomanaye tīṇi, paṭilomanaye tīṇīti cha yamakāni vuttāni. Suddhasaṅkhāramūlacakkavāro",
  "atk-abh03a:1754_20": "panettha na gahitoti. Evaṃ paṇṇattivārassa uddesavāro veditabbo.",
  "atk-abh03a:1755_0": "8-18. Niddesavāre panassa anulome tāva yasmā na kāyādayova kāyasaṅkhārādīnaṃ nāmaṃ,",
  "atk-abh03a:1755_1": "tasmā noti paṭisedho kato. Paṭilome na kāyo na kāyasaṅkhāroti yo na kāyo so kāyasaṅkhāropi",
  "atk-abh03a:1755_2": "na hotīti pucchati. Kāyasaṅkhāro na kāyo kāyasaṅkhāroti kāyasaṅkhāro kāyo na hoti,",
  "atk-abh03a:1755_3": "kāyasaṅkhāroyeva panesoti attho. Avasesanti na kevalaṃ sesasaṅkhāradvayameva. Kāyasaṅkhāravinimuttaṃ",
  "atk-abh03a:1755_4": "pana sesaṃ sabbampi saṅkhatāsaṅkhatapaṇṇattibhedaṃ dhammajātaṃ neva kāyo, na kāyasaṅkhāroti",
  "atk-abh03a:1755_5": "iminā upāyena sabbavissajjanesu attho veditabboti.",
  "atk-abh03a:1756": "Paṇṇattivāravaṇṇanā.",
  "atk-abh03a:1757": "2. Pavattivāravaṇṇanā",
  "atk-abh03a:1758_0": "19. Pavattivāre panettha paccuppannakāle puggalavārassa anulomanaye “yassa kāyasaṅkhāro",
  "atk-abh03a:1758_1": "uppajjati, tassa vacīsaṅkhāro uppajjatī”ti kāyasaṅkhāramūlakāni dve, vacīsaṅkhāramūlakaṃ",
  "atk-abh03a:1758_2": "ekanti tīṇeva yamakāni labbhanti; tāni gahitāneva. Tassa paṭilomanayepi okāsavārādīsupi",
  "atk-abh03a:1758_3": "eseva nayo. Evamettha sabbavāresu tiṇṇaṃ tiṇṇaṃ yamakānaṃ vasena yamakagaṇanā veditabbā.",
  "atk-abh03a:1759_0": "Atthavinicchaye panettha idaṃ lakkhaṇaṃ – imasmiñhi saṅkhārayamake “assāsapassāsānaṃ",
  "atk-abh03a:1759_1": "uppādakkhaṇe vitakkavicārānaṃ uppādakkhaṇe”tiādivacanato paccuppannādikālabhedo pavattivasenāpi",
  "atk-abh03a:1759_2": "gahetabbo, na cutipaṭisandhivaseneva. “Dutiyajjhāne tatiyajjhāne tattha kāyasaṅkhāro",
  "atk-abh03a:1759_3": "uppajjatī”tiādivacanato ca jhānampi okāsavasena gahitanti veditabbaṃ. Evamettha yaṃ",
  "atk-abh03a:1759_4": "yaṃ labbhati, tassa tassa vasena atthavinicchayo veditabbo.",
  "atk-abh03a:1760_0": "Tatridaṃ nayamukhaṃ – vinā vitakkavicārehīti dutiyatatiyajjhānavasena vuttaṃ. Tesanti",
  "atk-abh03a:1760_1": "tesaṃ dutiyatatiyajjhānasamaṅgīnaṃ. Kāmāvacarānanti kāmāvacare uppannasattānaṃ. Rūpāvacaradevānaṃ",
  "atk-abh03a:1760_2": "pana assāsapassāsā natthi. Arūpāvacarānaṃ rūpameva natthi. Vinā assāsapassāsehīti",
  "atk-abh03a:1760_3": "rūpārūpabhavesu nibbattasattānaṃ vitakkavicāruppattiṃ sandhāya vuttaṃ.",
  "atk-abh03a:1761_0": "21. Paṭhamajjhāne kāmāvacareti kāmāvacarabhūmiyaṃ uppanne paṭhamajjhāne. Aṅgamattavasena",
  "atk-abh03a:1761_1": "cettha paṭhamajjhānaṃ gahetabbaṃ, na appanāvaseneva. Anappanāpattepi hi savitakkasavicāracitte",
  "atk-abh03a:1761_2": "idaṃ saṅkhāradvayaṃ uppajjateva.",
  "atk-abh03a:1762": "24. Cittassa bhaṅgakkhaṇeti idaṃ kāyasaṅkhārassa ekantacittasamuṭṭhānattā vuttaṃ. Uppajjamānameva hi cittaṃ rūpaṃ vā arūpaṃ vā samuṭṭhāpeti, na bhijjamānaṃ.",
  "atk-abh03a:1763_0": "37. Suddhāvāsānaṃ dutiye citte vattamāneti paṭisandhito dutiye bhavaṅgacitte. Kāmañcetaṃ",
  "atk-abh03a:1763_1": "paṭisandhicittepi vattamāne tesaṃ tattha nuppajjittheva. Yāva pana abbokiṇṇaṃ vipākacittaṃ",
  "atk-abh03a:1763_2": "vattati, tāva nuppajjittheva nāmāti dassanatthametaṃ vuttaṃ. Yassa vā jhānassa vipākacittena",
  "atk-abh03a:1763_3": "te nibbattā, taṃ satasopi sahassasopi uppajjamānaṃ paṭhamacittameva. Vipākacittena",
  "atk-abh03a:1763_4": "pana visadisaṃ bhavanikantiyā āvajjanacittaṃ dutiyacittaṃ nāma. Taṃ sandhāyetaṃ vuttanti veditabbaṃ.",
  "atk-abh03a:1764_0": "44. Pacchimacittasamaṅgīnanti sabbapacchimena appaṭisandhikacittena samaṅgībhūtānaṃ",
  "atk-abh03a:1764_1": "khīṇāsavānaṃ. Avitakkaavicāraṃ pacchimacittanti rūpāvacarānaṃ dutiyajjhānikādicuticittavasena,",
  "atk-abh03a:1764_2": "arūpāvacarānañca catutthajjhānikacuticittavasenetaṃ vuttaṃ. Tesanti tesaṃ pacchimacittasamaṅgīādīnaṃ.",
  "atk-abh03a:1765_0": "79. Yassa kāyasaṅkhāro nirujjhati, tassa cittasaṅkhāro nirujjhatīti ettha niyamato",
  "atk-abh03a:1765_1": "kāyasaṅkhārassa cittasaṅkhārena saddhiṃ ekakkhaṇe nirujjhanato āmantāti paṭivacanaṃ",
  "atk-abh03a:1765_2": "dinnaṃ. Na cittasaṅkhārassa kāyasaṅkhārena saddhiṃ. Kiṃ kāraṇā? Cittasaṅkhāro hi",
  "atk-abh03a:1765_3": "kāyasaṅkhārena vināpi uppajjati ca nirujjhati ca. Kāyasaṅkhāro pana cittasamuṭṭhāno",
  "atk-abh03a:1765_4": "assāsapassāsavāto. Cittasamuṭṭhānarūpañca cittassa uppādakkhaṇe uppajjitvā yāva aññāni",
  "atk-abh03a:1765_5": "soḷasacittāni uppajjanti, tāva tiṭṭhati. Tesaṃ soḷasannaṃ sabbapacchimena saddhiṃ",
  "atk-abh03a:1765_6": "nirujjhatīti yena cittena saddhiṃ uppajjati, tato paṭṭhāya sattarasamena saddhiṃ",
  "atk-abh03a:1765_7": "nirujjhati. Na kassaci cittassa uppādakkhaṇe vā ṭhitikkhaṇe vā nirujjhati, nāpi ṭhitikkhaṇe",
  "atk-abh03a:1765_8": "vā bhaṅgakkhaṇe vā uppajjati. Esā cittasamuṭṭhānarūpassa dhammatāti niyamato cittasaṅkhārena",
  "atk-abh03a:1765_9": "saddhiṃ ekakkhaṇe nirujjhanato āmantāti vuttaṃ. Yaṃ pana vibhaṅgappakaraṇassa sīhaḷaṭṭhakathāyaṃ",
  "atk-abh03a:1765_10": "“cittasamuṭṭhānaṃ rūpaṃ sattarasamassa cittassa uppādakkhaṇe nirujjhatī”ti vuttaṃ,",
  "atk-abh03a:1765_11": "taṃ imāya pāḷiyā virūjjhati. Aṭṭhakathāto ca pāḷiyeva balavatarāti pāḷiyaṃ vuttameva pamāṇaṃ.",
  "atk-abh03a:1766_0": "128. Yassa kāyasaṅkhāro uppajjati, tassa vacīsaṅkhāro nirujjhatīti ettha yasmā kāyasaṅkhāro",
  "atk-abh03a:1766_1": "cittassa uppādakkhaṇe uppajjati, na ca tasmiṃ khaṇe vitakkavicārā nirujjhanti, tasmā",
  "atk-abh03a:1766_2": "noti paṭisedho katoti. Iminā nayamukhena sabbattha atthavinicchayo veditabbo. Pariññāvāro pākatikoyevāti.",
  "atk-abh03a:1767": "Pavattivāravaṇṇanā.",
  "atk-abh03a:1768": "Saṅkhārayamakavaṇṇanā niṭṭhitā.",
  "atk-abh03a:1769": "7. Anusayayamakaṃ",
  "atk-abh03a:1770": "Paricchedaparicchinnuddesavāravaṇṇanā",
  "atk-abh03a:1771_0": "1. Idāni tesaññeva mūlayamake desitānaṃ kusalādidhammānaṃ labbhamānavasena ekadesaṃ",
  "atk-abh03a:1771_1": "saṅgaṇhitvā saṅkhārayamakānantaraṃ desitassa anusayayamakassa atthavaṇṇanā hoti.",
  "atk-abh03a:1771_2": "Tattha pāḷivavatthānaṃ tāva veditabbaṃ – imasmiñhi anusayayamake khandhayamakādīsu",
  "atk-abh03a:1771_3": "viya desanaṃ akatvā aññena nayena pāḷidesanā katā. Kathaṃ? Paṭhamaṃ tāva paricchedato,",
  "atk-abh03a:1771_4": "uddesato, uppattiṭṭhānatoti tīhākārehi anusaye gahāpetuṃ paricchedavāro, paricchinnuddesavāro,",
  "atk-abh03a:1771_5": "uppattiṭṭhānavāroti, tayo vārā desitā. Tato sattannaṃ mahāvārānaṃ vasena anusaye",
  "atk-abh03a:1771_6": "yojetvā yamakadesanā katā. Tattha sattānusayāti ayaṃ “satteva, na tato uddhaṃ, na",
  "atk-abh03a:1771_7": "heṭṭhā”ti gaṇanaparicchedena paricchinditvā anusayānaṃ desitattā paricchedavāro nāma.",
  "atk-abh03a:1771_8": "Kāmarāgānusayo…pe… avijjānusayoti ayaṃ paricchedavārena paricchinnānaṃ nāmamattaṃ",
  "atk-abh03a:1771_9": "uddisitvā “ime nāma te”ti desitattā paricchinnuddesavāro nāma. Kattha kāmarāgānusayo",
  "atk-abh03a:1771_10": "anuseti…pe… ettha avijjānusayo anusetīti ayaṃ “imesu nāma ṭhānesu ime anusayā anusenti”ti",
  "atk-abh03a:1771_11": "evaṃ tesaṃyeva uppattiṭṭhānassa desitattā uppattiṭṭhānavāro nāma.",
  "atk-abh03a:1772_0": "Yesaṃ pana sattannaṃ mahāvārānaṃ vasena anusaye yojetvā yamakadesanā katā, tesaṃ",
  "atk-abh03a:1772_1": "imāni nāmāni – anusayavāro, sānusayavāro, pajahanavāro, pariññāvāro, pahīnavāro,",
  "atk-abh03a:1772_2": "uppajjanavāro dhātuvāroti. Tesu paṭhamo anusayavāro. So anulomapaṭilomanayavasena duvidho hoti.",
  "atk-abh03a:1773_0": "Tattha anulomanaye “yassa anuseti, yattha anuseti, yassa yattha anusetī”ti puggalokāsatadubhayavasena",
  "atk-abh03a:1773_1": "tayo antaravārā honti. Tesu paṭhame puggalavāre “yassa kāmarāgānusayo anuseti, tassa",
  "atk-abh03a:1773_2": "paṭighānusayo anuseti; yassa vā pana paṭighānusayo anuseti, tassa kāmarāgānusayo",
  "atk-abh03a:1773_3": "anuseti; yassa kāmarāgānusayo anuseti, tassa mānānusayo, diṭṭhānusayo, vicikicchānusayo,",
  "atk-abh03a:1773_4": "bhavarāgānusayo, avijjānusayo anuseti. Yassa vā pana avijjānusayo anuseti, tassa",
  "atk-abh03a:1773_5": "kāmarāgānusayo anusetī”ti kāmarāgānusayamūlakāni cha yamakāni. Puna agahitaggahaṇavasena",
  "atk-abh03a:1773_6": "paṭighānusayamūlakāni pañca, mānānusayamūlakāni cattāri, diṭṭhānusayamūlakāni tīṇi,",
  "atk-abh03a:1773_7": "vicikicchānusayamūlakāni dve, bhavarāgānusayamūlakaṃ ekanti evaṃ sabbānipi ekamūlakāni",
  "atk-abh03a:1773_8": "ekavīsati. Puna “yassa kāmarāgānusayo ca paṭighānusayo ca anusentī”ti evaṃ āgatāni",
  "atk-abh03a:1773_9": "dukamūlakāni pañca, tikamūlakāni cattāri, catukkamūlakāni tīṇi, pañcakamūlakāni dve,",
  "atk-abh03a:1773_10": "chakkamūlakaṃ ekanti aparānipi pannarasa honti. Tāni purimehi ekavīsatiyā saddhiṃ",
  "atk-abh03a:1773_11": "chattiṃsāti puggalavāre chattiṃsa yamakāni. Tathā okāsavāre, tathā puggalokāsavāreti",
  "atk-abh03a:1773_12": "sabbānipi anulomanaye aṭṭhasataṃ yamakāni. Tathā paṭilomanayeti anusayavāre soḷasādhikāni",
  "atk-abh03a:1773_13": "dve yamakasatāni, tato diguṇā pucchā, tato diguṇā atthā ca veditabbā. Yathā cettha,",
  "atk-abh03a:1773_14": "evaṃ sānusayavāro, pajahanavāro, pariññāvāro, pahīnavāro, uppajjanavāroti imesampi",
  "atk-abh03a:1773_15": "pañcannaṃ vārānaṃ, ekekasmiṃ yamakagaṇanā; yamakadiguṇā pucchā, pucchādiguṇā ca atthā",
  "atk-abh03a:1773_16": "veditabbā. Ayaṃ panettha purimesu tīsu vāresu viseso. Okāsavāre “yattha tatthā”ti",
  "atk-abh03a:1773_17": "avatvā yato tatoti nissakkavacanena desanā katā. Sesaṃ tādisameva.",
  "atk-abh03a:1774_0": "Yo panāyaṃ sabbapacchimo dhātuvāro nāma, so pucchāvāro, vissajjanāvāroti dvidhā ṭhito.",
  "atk-abh03a:1774_1": "Tassa pucchāvāre kāmadhātuyā cutassa kāmadhātuṃ upapajjantassāti vatvā “kāmadhātuṃ",
  "atk-abh03a:1774_2": "vā pana upapajjantassa kāmadhātuyā cutassā”ti na vuttaṃ. Kiṃ kāraṇā? Atthavisesābhāvato.",
  "atk-abh03a:1774_3": "Dvepi hi etā pucchā ekatthāyeva, tasmā ekekasmā yamakā ekekameva pucchaṃ pucchitvā",
  "atk-abh03a:1774_4": "sabbapucchāvasāne pucchānukkameneva “kāmadhātuyā cutassa kāmadhātuṃ upapajjantassa",
  "atk-abh03a:1774_5": "kassaci satta anusayā anusentī”tiādinā nayena vissajjanaṃ kataṃ.",
  "atk-abh03a:1775_0": "Tattha “kāmadhātuyā cutassa kāmadhātuṃ upapajjantassa, rūpadhātuṃ, arūpadhātuṃ, nakāmadhātuṃ,",
  "atk-abh03a:1775_1": "narūpadhātuṃ naarūpadhātuṃ, upapajjantassā”ti cha suddhikapucchā; “nakāmadhātuṃ,",
  "atk-abh03a:1775_2": "naarūpadhātuṃ, narūpadhātuṃ; naarūpadhātuṃ, nakāmadhātuṃ, narūpadhātuṃ, upapajjantassā”ti",
  "atk-abh03a:1775_3": "tisso missakā pucchā cāti kāmadhātumūlakā nava anulomapucchā honti. Tathā rūpadhātumūlakā",
  "atk-abh03a:1775_4": "nava, arūpadhātumūlakā navāti sattavīsati anulomapucchā honti. Tathā nakāmadhātunarūpadhātunaarūpadhātumūlakā",
  "atk-abh03a:1775_5": "sattavīsati paṭilomapucchā. Puna “nakāmadhātuyā, naarūpadhātuyā, narūpadhātuyā, naarūpadhātuyā,",
  "atk-abh03a:1775_6": "nakāmadhātuyā, naarūpadhātuyā”ti sattavīsati dukamūlakā pucchāti sabbāpi sampiṇḍitā",
  "atk-abh03a:1775_7": "ekāsīti pucchā honti. Tāsaṃ vasenettha vissajjanaṃ katanti idaṃ dhātuvāre pāḷivavatthānaṃ.",
  "atk-abh03a:1775_8": "Evaṃ tāva sakalepi anusayayamake pāḷivavatthānametaṃ veditabbaṃ.",
  "atk-abh03a:1776_0": "Ādito paṭṭhāya panettha yaṃ yaṃ anuttānaṃ, tattha tattha ayaṃ vinicchayakathā – anusayāti",
  "atk-abh03a:1776_1": "kenaṭṭhena anusayā? Anusayanaṭṭhena. Ko esa anusayanaṭṭho nāmāti? Appahīnaṭṭho. Ete",
  "atk-abh03a:1776_2": "hi appahīnaṭṭhena tassa tassa santāne anusenti nāma, tasmā anusayāti vuccanti. Anusentīti",
  "atk-abh03a:1776_3": "anurūpaṃ kāraṇaṃ labhitvā uppajjantīti attho. Athāpi siyā – anusayanaṭṭho nāma appahīnākāro.",
  "atk-abh03a:1776_4": "Appahīnākāro ca uppajjatīti vattuṃ na yujjati, tasmā na anusayā uppajjantīti. Tatridaṃ",
  "atk-abh03a:1776_5": "paṭivacanaṃ – appahīnākāro anusayo, anusayoti pana appahīnaṭṭhena thāmagatakileso",
  "atk-abh03a:1776_6": "vuccati. So cittasampayutto sārammaṇo sappaccayaṭṭhena sahetuko ekantākusalo atītopi",
  "atk-abh03a:1776_7": "hoti anāgatopi paccuppannopi, tasmā uppajjatīti vattuṃ yujjati.",
  "atk-abh03a:1777_0": "Tatridaṃ pamāṇaṃ – abhidhamme tāva kathāvatthusmiṃ “anusayā abyākatā, anusayā ahetukā,",
  "atk-abh03a:1777_1": "anusayā cittavippayuttā”ti sabbe vādā paṭisedhitā. Paṭisambhidāmagge “paccuppanne",
  "atk-abh03a:1777_2": "kilese pajahatī”ti pucchaṃ katvā anusayānaṃ paccuppannabhāvassa atthitāya “thāmagatānusayaṃ",
  "atk-abh03a:1777_3": "pajahatī”ti vuttaṃ. Dhammasaṅgahe pana mohassa padabhājane “avijjānusayo avijjāpariyuṭṭhānaṃ",
  "atk-abh03a:1777_4": "avijjālaṅgī moho akusalamūlaṃ, ayaṃ tasmiṃ samaye moho hotī”ti akusalacittena saddhiṃ",
  "atk-abh03a:1777_5": "avijjānusayassa uppannabhāvo vutto. Imasmiṃyeva anusayayamake sattannaṃ mahāvārānaṃ",
  "atk-abh03a:1777_6": "aññatarasmiṃ uppajjanavāre “yassa kāmarāgānusayo uppajjati, tassa paṭighānusayo uppajjatī”tiādi",
  "atk-abh03a:1777_7": "vuttaṃ. Tasmā “anusentīti anurūpaṃ kāraṇaṃ labhitvā uppajjantī”ti yaṃ vuttaṃ, taṃ",
  "atk-abh03a:1777_8": "iminā tantippamāṇena suvuttanti veditabbaṃ. Yampi “cittasampayutto sārammaṇo”tiādi",
  "atk-abh03a:1777_9": "vuttaṃ, tampi suvuttameva. Anusayo hi nāmesa parinipphanno cittasampayutto akusaladhammoti",
  "atk-abh03a:1777_10": "niṭṭhamettha gantabbaṃ. Kāmarāgānusayotiādīsu kāmarāgo ca so appahīnaṭṭhena anusayo",
  "atk-abh03a:1777_11": "cāti kāmarāgānusayo. Sesapadesupi eseva nayo.",
  "atk-abh03a:1778": "Paricchedaparicchinnuddesavāravaṇṇanā.",
  "atk-abh03a:1779": "Uppattiṭṭhānavāravaṇṇanā",
  "atk-abh03a:1780_0": "2. Idāni tesaṃ uppattiṭṭhānaṃ pakāsetuṃ kattha kāmarāgānusayo anusetītiādimāha. Tattha",
  "atk-abh03a:1780_1": "kāmadhātuyā dvīsu vedanāsūti kāmāvacarabhūmiyaṃ sukhāya ca upekkhāya cāti dvīsu vedanāsu.",
  "atk-abh03a:1780_2": "Ettha kāmarāgānusayo anusetīti imāsu dvīsu vedanāsu uppajjati. So panesa akusalavedanāsu",
  "atk-abh03a:1780_3": "sahajātavasena ārammaṇavasena cāti dvīhākārehi anuseti. Akusalāya sukhāya vedanāya",
  "atk-abh03a:1780_4": "ceva upekkhāya vedanāya ca sahajātopi hutvā uppajjati. Tā vedanā ārammaṇaṃ katvāpi",
  "atk-abh03a:1780_5": "uppajjatīti attho. Avasesā pana kāmāvacarakusalavipākakiriyavedanā ārammaṇameva katvā",
  "atk-abh03a:1780_6": "uppajjati. Kāmadhātuyā dvīsu vedanāsu anusayamāno cesa tāhi vedanāhi sampayuttesu",
  "atk-abh03a:1780_7": "saññāsaṅkhāraviññāṇesupi anusetiyeva. Na hi sakkā vedanāsu anusayamānena taṃsampayuttehi",
  "atk-abh03a:1780_8": "saññādīhi saddhiṃ asahajātena vā bhavituṃ, taṃsampayutte vā saññādayo ārammaṇaṃ akatvā",
  "atk-abh03a:1780_9": "uppajjituṃ. Evaṃ santepi pana yasmā imā dve vedanāva sātasantasukhattā assādaṭṭhena",
  "atk-abh03a:1780_10": "kāmarāgānusayassa uppattiyā sesasampayuttadhammesu padhānā, tasmā “dvīsu vedanāsu",
  "atk-abh03a:1780_11": "ettha kāmarāgānusayo anusetī”ti vuttaṃ, oḷārikavasena hi bodhaneyye sukhaṃ bodhetunti.",
  "atk-abh03a:1781_0": "Nanu cesa ārammaṇavasena anusayamāno na kevalaṃ imāsu dvīsu vedanāsu ceva vedanāsampayuttadhammesu",
  "atk-abh03a:1781_1": "ca anuseti, iṭṭhesu pana rūpādīsupi anusetiyeva. Vuttampi cetaṃ vibhaṅgappakaraṇe",
  "atk-abh03a:1781_2": "“yaṃ loke piyarūpaṃ sātarūpaṃ, ettha sattānaṃ kāmarāgānusayo anusetī”ti imasmimpi",
  "atk-abh03a:1781_3": "pakaraṇe anusayavārassa paṭilomanaye vuttaṃ. “Yattha kāmarāgānusayo nānuseti tattha",
  "atk-abh03a:1781_4": "diṭṭhānusayo nānusetīti dukkhāya vedanāya rūpadhātuyā arūpadhātuyā ettha kāmarāgānusayo",
  "atk-abh03a:1781_5": "nānuseti, no ca tattha diṭṭhānusayo nānuseti. Apariyāpanne ettha kāmarāgānusayo ca",
  "atk-abh03a:1781_6": "nānuseti, diṭṭhānusayo ca nānusetī”ti. Ettha hi dukkhavedanāya ceva rūpadhātuādīsu",
  "atk-abh03a:1781_7": "ca nānusetīti vuttattā sasampayuttadhammaṃ dukkhavedanaṃ saokāse rūpārūpāvacaradhamme",
  "atk-abh03a:1781_8": "nava ca, lokuttaradhamme ṭhapetvā avasesesu rūpasaddagandharasaphoṭṭhabbesu anusetīti",
  "atk-abh03a:1781_9": "vuttaṃ hoti. Taṃ idha kasmā na vuttanti? Anoḷārikattā. Heṭṭhā vuttanayena hi vedanānaññeva",
  "atk-abh03a:1781_10": "oḷārikattā imesaṃ pana anoḷārikattā etesu rūpādīsu anusetīti na vuttaṃ, atthato pana",
  "atk-abh03a:1781_11": "labbhati. Tasmā etesupi kāmarāgānusayo anusetiyevāti veditabbo. Na hi satthā sabbaṃ",
  "atk-abh03a:1781_12": "sabbattha katheti. Bodhaneyyasattānaṃ pana vasena katthaci yaṃ labbhati, taṃ sabbaṃ",
  "atk-abh03a:1781_13": "katheti, katthaci na katheti. Tathā hi anena katthaci diṭṭhānusayo anusetīti pucchitvā",
  "atk-abh03a:1781_14": "“sabbasakkāyapariyāpannesu dhammesu ettha diṭṭhānusayo anusetī”ti yaṃ labbhati taṃ",
  "atk-abh03a:1781_15": "sabbaṃ kathitaṃ. Aparasmiṃ ṭhāne vissajjantena “rūpadhātuyā arūpadhātuyā ettha vicikicchānusayo",
  "atk-abh03a:1781_16": "ca mānānusayo ca diṭṭhānusayo ca anusenti, kāmadhātuyā dvīsu vedanāsu ettha vicikicchānusayo",
  "atk-abh03a:1781_17": "ca kāmarāgānusayo ca mānānusayo ca diṭṭhānusayo ca anusenti, dukkhāya vedanāya ettha",
  "atk-abh03a:1781_18": "vicikicchānusayo ca paṭighānusayo ca diṭṭhānusayo ca avijjānusayo ca anusentī”ti",
  "atk-abh03a:1781_19": "yaṃ labbhati taṃ sabbaṃ akathetvā rūpadhātuarūpadhātūhi saddhiṃ tisso vedanāva kathitā.",
  "atk-abh03a:1781_20": "Vedanāsampayuttā pana arūpadhammā, sabbañca rūpaṃ na kathitaṃ. Kiñcāpi na kathitaṃ,",
  "atk-abh03a:1781_21": "diṭṭhānusayo panettha anusetiyeva. Evameva kiñcāpi idha rūpādiiṭṭhārammaṇaṃ na kathitaṃ,",
  "atk-abh03a:1781_22": "kāmarāgānusayo panettha anusetiyevāti. Evaṃ tāva kāmarāgānusayassa anusayanaṭṭhānaṃ veditabbaṃ.",
  "atk-abh03a:1782_0": "Paṭighānusayassa pana “dukkhāya vedanāyā”ti vacanato dve domanassavedanā kāyaviññāṇasampayuttā",
  "atk-abh03a:1782_1": "dukkhavedanāti tisso vedanā anusayanaṭṭhānaṃ. So panesa domanassavedanāsu sahajātavasena",
  "atk-abh03a:1782_2": "ārammaṇavasena cāti dvīhākārehi anuseti. Avasesadukkhavedanāya pana ārammaṇavaseneva",
  "atk-abh03a:1782_3": "anuseti. Tāsu vedanāsu anusayamāno cesa tāhi sampayuttesu saññākkhandhādīsupi anusetiyeva.",
  "atk-abh03a:1782_4": "Yāya hi vedanāya esa sahajāto, taṃsampayuttehi saññādīhipi sahajātova. Yā ca vedanā",
  "atk-abh03a:1782_5": "ārammaṇaṃ karoti, tāhi sampayutte saññādayopi karotiyeva. Evaṃ santepi pana yasmā",
  "atk-abh03a:1782_6": "dukkhavedanāva asātadukkhavedayitattā nirassādaṭṭhena paṭighānusayassa uppattiyā",
  "atk-abh03a:1782_7": "sesasampayuttadhammesu adhikā; tasmā “dukkhāya vedanāya ettha paṭighānusayo anusetī”ti",
  "atk-abh03a:1782_8": "vuttaṃ, oḷārikavasena hi bodhaneyye sukhaṃ bodhetunti.",
  "atk-abh03a:1783_0": "Nanu cesa ārammaṇavasena anusayamāno na kevalaṃ dukkhavedanāya ceva taṃsampayuttadhammesu",
  "atk-abh03a:1783_1": "ca anuseti, aniṭṭhesu pana rūpādīsupi anusetiyeva? Vuttampi cetaṃ vibhaṅgappakaraṇe",
  "atk-abh03a:1783_2": "“yaṃ loke appiyarūpaṃ asātarūpaṃ, ettha sattānaṃ paṭighānusayo anusetī”ti imasmimpi",
  "atk-abh03a:1783_3": "pakaraṇe anusayavārassa paṭilomanaye vuttaṃ – “kāmadhātuyā dvīsu vedanāsu ettha paṭighānusayo",
  "atk-abh03a:1783_4": "nānuseti, no ca tattha kāmarāgānusayo nānuseti. Rūpadhātuyā arūpadhātuyā apariyāpanne",
  "atk-abh03a:1783_5": "ettha paṭighānusayo ca nānuseti, kāmarāgānusayo ca nānusetī”ti. Ettha hi dvīsu kāmāvacaravedanāsu",
  "atk-abh03a:1783_6": "ceva rūpadhātuādīsu ca nānusetīti vuttattā sasampayuttadhammā dve vedanā saokāse",
  "atk-abh03a:1783_7": "rūpārūpāvacaradhamme nava ca, lokuttaradhamme ṭhapetvā avasesesu rūpādīsu anusetīti",
  "atk-abh03a:1783_8": "vuttaṃ hoti. Taṃ idha kasmā na vuttanti? Anoḷārikattā. Heṭṭhā vuttanayena hi dukkhavedanāya",
  "atk-abh03a:1783_9": "eva oḷārikattā imesaṃ pana anoḷārikattā etesu rūpādīsu anusetīti na vuttaṃ. Atthato",
  "atk-abh03a:1783_10": "pana labbhati, tasmā etesupi paṭighānusayo anusetiyevāti veditabbo.",
  "atk-abh03a:1784_0": "Kiṃ pana itarā dve vedanā iṭṭhārammaṇaṃ vā paṭighassa ārammaṇaṃ na hontīti? No na",
  "atk-abh03a:1784_1": "honti. Parihīnajjhānassa vippaṭisāravasena sasampayuttadhammā tā vedanā ārabbha domanassaṃ",
  "atk-abh03a:1784_2": "uppajjati. Iṭṭhārammaṇassa ca paṭiladdhassa vipariṇāmaṃ vā appaṭiladdhassa appaṭilābhaṃ",
  "atk-abh03a:1784_3": "vā samanussaratopi domanassaṃ uppajjati. Domanassamattameva pana taṃ hoti, na paṭighānusayo.",
  "atk-abh03a:1784_4": "Paṭighānusayo hi aniṭṭhārammaṇe paṭihaññanavasena uppanno thāmagato kileso, tasmā",
  "atk-abh03a:1784_5": "ettha domanassena saddhiṃ paṭigho uppannopi attano paṭighakiccaṃ akaraṇabhāvena eva",
  "atk-abh03a:1784_6": "paṭighānusayo na hoti abbohārikattaṃ gacchati. Yathā hi pāṇātipātacetanāya saddhiṃ",
  "atk-abh03a:1784_7": "uppannopi byāpādo manokammaṃ nāma na hoti abbohārikattaṃ gacchati, evaṃ paṭighānusayo",
  "atk-abh03a:1784_8": "na hoti, abbohārikattaṃ gacchati. Vuttampi cetaṃ ekaccaṃ iṭṭhārammaṇaṃ nekkhammasitampi",
  "atk-abh03a:1784_9": "vā domanassaṃ sandhāya “yaṃ evarūpaṃ domanassaṃ paṭighaṃ tena pajahati na tattha",
  "atk-abh03a:1784_10": "paṭighānusayo anusetī”ti. Evaṃ paṭighānusayassa anusayanaṭṭhānaṃ veditabbaṃ.",
  "atk-abh03a:1785_0": "Mānānusayassa pana “kāmadhātuyā dvīsu vedanāsū”tiādivacanato dve kāmāvacaravedanā",
  "atk-abh03a:1785_1": "rūpārūpadhātuyo cāti idaṃ tividhaṃ anusayanaṭṭhānaṃ. Tassa akusalāsu vedanāsu kāmarāgānusayassa",
  "atk-abh03a:1785_2": "viya sahajātānusayatā veditabbā. Sasampayuttadhammāsu pana sabbāsupi kāmāvacarāsu",
  "atk-abh03a:1785_3": "sukhaadukkhamasukhavedanāsu rūpārūpadhātūsu ca ārammaṇavaseneva anuseti. Anusayavārassa",
  "atk-abh03a:1785_4": "pana paṭilomanaye “dukkhāya vedanāya apariyāpanne ettha kāmarāgānusayo ca nānuseti,",
  "atk-abh03a:1785_5": "mānānusayo ca nānusetī”ti vuttattā ṭhapetvā dukkhavedanañceva navavidhaṃ lokuttaradhammañca",
  "atk-abh03a:1785_6": "sesarūpārūpadhammesupi ayaṃ anusetiyevāti. Evaṃ mānānusayassa anusayanaṭṭhānaṃ veditabbaṃ.",
  "atk-abh03a:1786_0": "Diṭṭhānusayavicikicchānusayā pana kevalaṃ lokuttaradhammesveva nānusenti. Tebhūmakesu",
  "atk-abh03a:1786_1": "pana sabbesupi anusentiyeva. Tena vuttaṃ – “sabbasakkāyapariyāpannesu dhammesu ettha",
  "atk-abh03a:1786_2": "diṭṭhānusayo anuseti, ettha vicikicchānusayo anusetī”ti. Tattha sabbasakkāyapariyāpannesūti",
  "atk-abh03a:1786_3": "saṃsāravaṭṭanissitaṭṭhena sakkāyapariyāpannesu sabbadhammesūti attho. Tattha panete",
  "atk-abh03a:1786_4": "pañcasu cittuppādesu sahajātānusayanavasena anusenti. Te vā pana pañca cittuppāde",
  "atk-abh03a:1786_5": "aññe vā tebhūmakadhamme ārabbha pavattikāle ārammaṇānusayanavasena anusentīti. Evaṃ",
  "atk-abh03a:1786_6": "diṭṭhānusayavicikicchānusayānaṃ anusayanaṭṭhānaṃ veditabbaṃ.",
  "atk-abh03a:1787_0": "Bhavarāgānusayo pana kiñcāpi diṭṭhivippayuttesu catūsu cittesu uppajjanato sahajātānusayanavasena",
  "atk-abh03a:1787_1": "“kāmadhātuyā dvīsu vedanāsu anusetī”ti vattabbo bhaveyya. Kāmadhātuyaṃ panesa dvīhi",
  "atk-abh03a:1787_2": "vedanāhi saddhiṃ uppajjamānopi rūpārūpāvacaradhammameva paṭilabhati. Kāmadhātuyā",
  "atk-abh03a:1787_3": "pariyāpannaṃ ekadhammampi ārammaṇaṃ na karoti, tasmā ārammaṇānusayanavasena niyamaṃ",
  "atk-abh03a:1787_4": "katvā “rūpadhātuyā arūpadhātuyā ettha bhavarāgānusayo anusetī”ti vuttaṃ. Apica rāgo",
  "atk-abh03a:1787_5": "nāmesa kāmarāgabhavarāgavasena duvidho. Tattha kāmarāgo kāmadhātuyā dvīsu vedanāsu",
  "atk-abh03a:1787_6": "anusetīti vutto. Sace pana bhavarāgopi kāmarāgo viya evaṃ vucceyya, kāmarāgena saddhiṃ",
  "atk-abh03a:1787_7": "desanā saṃkiṇṇā viya bhaveyyāti rāgakilesaṃ dvidhā bhinditvā kāmarāgato bhavarāgassa",
  "atk-abh03a:1787_8": "visesadassanatthampi evaṃ desanā katāti. Evaṃ bhavarāgānusayassa anusayanaṭṭhānaṃ veditabbaṃ.",
  "atk-abh03a:1788_0": "Avijjānusayo pana sabbesupi tebhūmakadhammesu anuseti. Tena vuttaṃ “sabbasakkāyapariyāpannesu",
  "atk-abh03a:1788_1": "dhammesu ettha avijjānusayo anusetī”ti. Tassa dvādasasu cittuppādesu sahajātānusayatā",
  "atk-abh03a:1788_2": "veditabbā. Ārammaṇakaraṇavasena pana na kiñci tebhūmakadhammaṃ ārabbha na pavattatīti.",
  "atk-abh03a:1788_3": "Evaṃ avijjānusayassa anusayanaṭṭhānaṃ veditabbaṃ. Ayaṃ tāva paricchedavāraparicchinnuddesavārauppattiṭṭhānavāresu vinicchayakathā.",
  "atk-abh03a:1789": "Uppattiṭṭhānavāravaṇṇanā.",
  "atk-abh03a:1790": "Mahāvāro",
  "atk-abh03a:1791": "1. Anusayavāravaṇṇanā",
  "atk-abh03a:1792_0": "3. Sattannaṃ pana mahāvārānaṃ paṭhame anusayavāre yassa kāmarāgānusayo anuseti, tassa",
  "atk-abh03a:1792_1": "paṭighānusayo anusetīti ettha yadetaṃ “āmantā”ti paṭivacanaṃ dinnaṃ, taṃ duddinnaṃ",
  "atk-abh03a:1792_2": "viya khāyati. Kasmā? Kāmarāgapaṭighānaṃ ekakkhaṇe anuppattito. Yathā hi “yassa manāyatanaṃ",
  "atk-abh03a:1792_3": "uppajjati, tassa dhammāyatanaṃ uppajjatīti ‘āmantā’, assāsapassāsānaṃ uppādakkhaṇe",
  "atk-abh03a:1792_4": "tesaṃ kāyasaṅkhāro ca uppajjati, vacīsaṅkhāro ca uppajjatī”tiādīsu manāyatanadhammāyatanāni",
  "atk-abh03a:1792_5": "kāyasaṅkhāravacīsaṅkhārā ca ekakkhaṇe uppajjanti, na tathā kāmarāgapaṭighā. Kāmarāgo",
  "atk-abh03a:1792_6": "hi aṭṭhasu lobhasahagatacittuppādesu uppajjati. Paṭigho dvīsu domanassasahagatesūti,",
  "atk-abh03a:1792_7": "natthi nesaṃ ekakkhaṇe uppatti; tasmā ettha ‘no’ti paṭisedho kattabbo siyā. Taṃ akatvā",
  "atk-abh03a:1792_8": "pana ‘āmantā’ti paṭivacanassa dinnattā heṭṭhāyamakesu viya ettha khaṇapaccuppannavasena",
  "atk-abh03a:1792_9": "vattamānavohāraṃ aggahetvā aññathā gahetabbo.",
  "atk-abh03a:1793_0": "Kathaṃ? Appahīnavasena. Appahīnatañhi sandhāya ayaṃ “anusetī”ti vattamānavohāro vutto,",
  "atk-abh03a:1793_1": "na khaṇapaccuppannataṃ. Yasmā ca appahīnataṃ sandhāya vutto, tasmā “yassa kāmarāgānusayo",
  "atk-abh03a:1793_2": "anuseti, tassa paṭighānusayo anusetī”ti pucchāya yassa kāmarāgānusayo appahīno, na",
  "atk-abh03a:1793_3": "anuppattidhammataṃ āpādito, tassa paṭighānusayopi appahīnoti evamattho daṭṭhabbo.",
  "atk-abh03a:1793_4": "Yasmā ca tesu yasseko appahīno, tassa itaropi appahīnova hoti, tasmā “āmantā”ti vuttaṃ.",
  "atk-abh03a:1793_5": "Yadi evaṃ, yaṃ upari uppajjanavāre ‘yassa kāmarāgānusayo uppajjati, tassa paṭighānusayo",
  "atk-abh03a:1793_6": "uppajjatī’ti pucchitvā ‘āmantā’ti vuttaṃ; tattha kathaṃ attho gahetabboti? Tatthāpi",
  "atk-abh03a:1793_7": "appahīnavaseneva uppattipaccaye sati uppattiyā anivāritavasena vā. Yathā hi cittakammādīni",
  "atk-abh03a:1793_8": "ārabhitvā apariniṭṭhitakammantā cittakārādayo tesaṃ kammantānaṃ akaraṇakkhaṇepi mittasuhajjādīhi",
  "atk-abh03a:1793_9": "diṭṭhadiṭṭhaṭṭhāne “imesu divasesu kiṃ karothā”ti vuttā, “cittakammaṃ karoma, kaṭṭhakammaṃ",
  "atk-abh03a:1793_10": "karomā”ti vadanti. Te kiñcāpi tasmiṃ khaṇe na karonti avicchinnakammantattā pana",
  "atk-abh03a:1793_11": "katakhaṇañca kattabbakhaṇañca upādāya karontiyeva nāma honti. Evameva yamhi santāne",
  "atk-abh03a:1793_12": "anusayā appahīnā, yamhi vā pana nesaṃ santāne uppattipaccaye sati uppatti anivāritā,",
  "atk-abh03a:1793_13": "tattha anuppajjanakkhaṇepi uppannapubbañceva kālantare uppajjanakañca upādāya yassa",
  "atk-abh03a:1793_14": "kāmarāgānusayo uppajjati, tassa paṭighānusayo uppajjatiyeva nāmāti evamattho veditabbo.",
  "atk-abh03a:1793_15": "Ito paresupi evarūpesu vissajjanesu eseva nayo. No ca tassāti idaṃ anāgāmissa kāmarāgabyāpādānaṃ",
  "atk-abh03a:1793_16": "anavasesato pahīnattā vuttaṃ. Tiṇṇaṃ puggalānanti puthujjanasotāpannasakadāgāmīnaṃ.",
  "atk-abh03a:1793_17": "Dvinnaṃ puggalānanti sotāpannasakadāgāmīnaṃ. Paratopi evarūpesu ṭhānesu eseva nayo.",
  "atk-abh03a:1794_0": "14. Okāsavārassa paṭhamadutiyapucchāsu yasmā kāmarāgānusayo kāmadhātuyā dvīsu vedanāsu",
  "atk-abh03a:1794_1": "anuseti, paṭighānusayo dukkhavedanāya; tasmā ‘no’ti paṭisedho kato. Tatiyapucchāyaṃ",
  "atk-abh03a:1794_2": "ubhinnampi kāmadhātuyā dvīsu vedanāsu anusayanato ‘āmantā’ti paṭivacanaṃ dinnaṃ.",
  "atk-abh03a:1794_3": "Rūpadhātuarūpadhātuyā pana mānānusayassa kāmarāgānusayena saddhiṃ asādhāraṇaṃ uppattiṭṭhānaṃ.",
  "atk-abh03a:1794_4": "Tasmā no ca tattha kāmarāgānusayoti vuttaṃ. Iminā nayena sabbesaṃ uppattiṭṭhānavāraṃ",
  "atk-abh03a:1794_5": "oloketvā sādhāraṇāsādhāraṇaṃ uppattiṭṭhānaṃ veditabbaṃ.",
  "atk-abh03a:1795_0": "20. Dukamūlakapucchāyaṃ yasmā kāmarāgapaṭighānusayā nāpi ekasmiṃ ṭhāne uppajjanti,",
  "atk-abh03a:1795_1": "na ekaṃ dhammaṃ ārammaṇaṃ karonti, tasmā natthīti paṭikkhepo kato. Ayañhettha adhippāyo.",
  "atk-abh03a:1795_2": "Yasmiṃ ime dve anusayā anusayeyyuṃ, taṃ ṭhānameva natthi. Tasmā “kattha mānānusayo",
  "atk-abh03a:1795_3": "anusetī”ti ayaṃ pucchā apucchāyevāti. Aññesupi evarūpesu eseva nayo.",
  "atk-abh03a:1796": "27. Puggalokāsavāre catunnanti puthujjanasotāpannasakadāgāmianāgāmīnaṃ.",
  "atk-abh03a:1797": "36. Paṭilomanaye yassa kāmarāgānusayo nānusetīti ayaṃ pucchā anāgāmiṃ gahetvā pucchati.",
  "atk-abh03a:1798_0": "56. Dvinnaṃ puggalānaṃ sabbattha kāmarāgānusayo nānusetīti anāgāmiarahantānaṃ. Kāmadhātuyā",
  "atk-abh03a:1798_1": "tīsu vedanāsūti ca vedanāggahaṇena vedanāsampayuttakānampi tesaṃ vatthārammaṇānampīti",
  "atk-abh03a:1798_2": "sabbesampi kāmāvacaradhammānaṃ gahaṇaṃ veditabbaṃ. Ayaṃ anusayavāre vinicchayakathā.",
  "atk-abh03a:1799": "Anusayavāravaṇṇanā.",
  "atk-abh03a:1800": "2. Sānusayavāravaṇṇanā",
  "atk-abh03a:1801_0": "66-131. Sānusayavāre pana yo kāmarāgānusayena sānusayoti yathā ekantarikajarādirogena",
  "atk-abh03a:1801_1": "ābādhiko yāva tamhā rogā na muccati, tāva tassa rogassa anuppattikkhaṇepi sarogoyeva",
  "atk-abh03a:1801_2": "nāma hoti. Evaṃ sasaṃkilesassa vaṭṭagāmisattassa yāva ariyamaggena anusayā samugghātaṃ",
  "atk-abh03a:1801_3": "na gacchanti, tāva tesaṃ anusayānaṃ anuppattikkhaṇepi sānusayoyeva nāma hoti. Evarūpaṃ",
  "atk-abh03a:1801_4": "sānusayataṃ sandhāya ‘āmantā’ti vuttaṃ. Sesamettha anusayavārasadisameva.",
  "atk-abh03a:1802_0": "Okāsavāre pana “rūpadhātuyā arūpadhātuyā ettha mānānusayena sānusayo”ti vutte tāsu",
  "atk-abh03a:1802_1": "dhātūsu puggalassa sānusayatā paññāyeyya, anusayassa uppattiṭṭhānaṃ na paññāyeyya.",
  "atk-abh03a:1802_2": "Anusayassa ca uppattiṭṭhānadassanatthaṃ ayaṃ vāro āraddho, tasmā tato mānānusayena",
  "atk-abh03a:1802_3": "sānusayoti vuttaṃ. Evañhi sati tato dhātudvayato uppannena mānānusayena sānusayoti",
  "atk-abh03a:1802_4": "anusayassa uppattiṭṭhānaṃ dassitaṃ hoti. Imassa pana pañhassa atthe avutte ādipañhassa",
  "atk-abh03a:1802_5": "attho pākaṭo na hotīti paṭhamaṃ na vutto, tasmā so evaṃ veditabbo. Yato kāmarāgānusayenāti",
  "atk-abh03a:1802_6": "yato uppannena kāmarāgānusayena sānusayo, kiṃ so tato uppannena paṭighānusayenapi",
  "atk-abh03a:1802_7": "sānusayoti? Yasmā panete dve ekasmā ṭhānā nuppajjanti; tasmā “no”ti paṭisedho kato.",
  "atk-abh03a:1802_8": "Arahā sabbatthāti arahā sabbadhammesu uppajjanakena kenaci anusayena nirānusayoti.",
  "atk-abh03a:1802_9": "Iminā atthavasena nippadesaṭṭhānesu bhummavacanameva katanti. Iminā upāyena sabbattha",
  "atk-abh03a:1802_10": "atthavinicchayo veditabboti.",
  "atk-abh03a:1803": "Sānusayavāravaṇṇanā.",
  "atk-abh03a:1804": "3. Pajahanavāravaṇṇanā",
  "atk-abh03a:1805_0": "132-197. Pajahanavāre pajahatīti tena tena maggena pahānapariññāvasena pajahati,",
  "atk-abh03a:1805_1": "āyatiṃ anuppattidhammataṃ āpādeti. Āmantāti anāgāmīmaggaṭṭhaṃ sandhāya paṭivacanaṃ.",
  "atk-abh03a:1805_2": "Tadekaṭṭhaṃ pajahatīti pahānekaṭṭhataṃ sandhāya vuttaṃ. Noti arahattamaggaṭṭhaṃ sandhāya paṭisedho.",
  "atk-abh03a:1806_0": "Yato kāmarāgānusayaṃ pajahatīti yato uppajjanakaṃ kāmarāgānusayaṃ pajahatīti attho.",
  "atk-abh03a:1806_1": "Aṭṭhamakoti arahattaphalaṭṭhato paṭṭhāya paccorohanagaṇanāya gaṇiyamāno sotāpattimaggaṭṭho",
  "atk-abh03a:1806_2": "aṭṭhamako nāma. Dakkhiṇeyyagaṇanāya hi arahā aggadakkhiṇeyyattā paṭhamo, arahattamaggaṭṭho",
  "atk-abh03a:1806_3": "dutiyo, anāgāmī tatiyo…pe… sotāpattimaggaṭṭho aṭṭhamo. So idha “aṭṭhamako”ti vutto.",
  "atk-abh03a:1806_4": "Nāmasaññāyeva vā esā tassāti. Anāgāmimaggasamaṅgiñca aṭṭhamakañca ṭhapetvā avasesāti",
  "atk-abh03a:1806_5": "saddhiṃ puthujjanena sekkhāsekkhā. Tesu hi puthujjano pahānapariññāya abhāvena nappajahati.",
  "atk-abh03a:1806_6": "Sesā tesaṃ anusayānaṃ pahīnattā. Dvinnaṃ maggasamaṅgīnanti dve maggasamaṅgino ṭhapetvāti",
  "atk-abh03a:1806_7": "attho. Iminā nayena sabbattha vinicchayo veditabboti.",
  "atk-abh03a:1807": "Pajahanavāravaṇṇanā.",
  "atk-abh03a:1808": "4. Pariññāvāravaṇṇanā",
  "atk-abh03a:1809": "198-263. Pariññāvāre parijānātīti tīhi pariññāhi parijānāti. Sesamettha heṭṭhā vuttanayameva. Ayampi hi vāro pajahanavāro viya maggaṭṭhānaññeva vasena vissajjitoti.",
  "atk-abh03a:1810": "Pariññāvāravaṇṇanā.",
  "atk-abh03a:1811": "5. Pahīnavāravaṇṇanā",
  "atk-abh03a:1812": "264-274. Pahīnavāre phalaṭṭhavaseneva desanā āraddhā. Anāgāmissa hi ubhopete anusayā pahīnā, tasmā “āmantā”ti vuttaṃ.",
  "atk-abh03a:1813_0": "275-296. Okāsavāre yattha kāmarāgānusayo pahīno tattha paṭighānusayo pahīnoti pucchitvā",
  "atk-abh03a:1813_1": "na vattabbo pahīnoti vā appahīnoti vāti vuttaṃ taṃ kasmāti? Uppattiṭṭhānassa asādhāraṇattā.",
  "atk-abh03a:1813_2": "Aññaṃ hi kāmarāgānusayassa uppattiṭṭhānaṃ, aññaṃ paṭighānusayassa. Abhāvitamaggassa",
  "atk-abh03a:1813_3": "ca yattha anusayo uppajjati, magge bhāvite tattheva so pahīno nāma hoti. Tattha yasmā",
  "atk-abh03a:1813_4": "neva kāmarāgānusayaṭṭhāne paṭighānusayo uppajjati, na paṭighānusayaṭṭhāne kāmarāgānusayo,",
  "atk-abh03a:1813_5": "tasmā tattha so pahīnoti vā appahīnoti vā na vattabbo. So hi yasmiṃ attano uppattiṭṭhāne",
  "atk-abh03a:1813_6": "kāmarāgānusayo pahīno, tasmiṃ appahīnattā tattha pahīnoti na vattabbo. Yaṃ kāmarāgānusayassa",
  "atk-abh03a:1813_7": "uppattiṭṭhānaṃ, tasmiṃ aṭṭhitattā tattha appahīnoti na vattabbo.",
  "atk-abh03a:1814_0": "Yattha kāmarāgānusayo pahīno, tattha mānānusayo pahīnoti ettha pana sādhāraṇaṭṭhānaṃ",
  "atk-abh03a:1814_1": "sandhāya āmantāti vuttaṃ. Kāmarāgānusayo hi kāmadhātuyā dvīsu vedanāsu anuseti. Mānānusayo",
  "atk-abh03a:1814_2": "tāsu ceva rūpārūpadhātūsu ca. So ṭhapetvā asādhāraṇaṭṭhānaṃ sādhāraṇaṭṭhāne tena",
  "atk-abh03a:1814_3": "saddhiṃ pahīno nāma hoti. Tasmā ‘āmantā’ti vuttaṃ. Iminā nayena sabbasmimpi okāsavāre",
  "atk-abh03a:1814_4": "pahīnatā ca navattabbatā ca veditabbā. ‘Natthī’ti āgataṭṭhānesu pana heṭṭhā vuttasadisova",
  "atk-abh03a:1814_5": "vinicchayo. Puggalokāsavāro, okāsavāragatikoyeva.",
  "atk-abh03a:1815_0": "297-307. Paṭilomanaye yassa kāmarāgānusayo appahīnoti puthujjanasotāpannasakadāgāmivasena",
  "atk-abh03a:1815_1": "pucchati. Kiñcāpi hi ime dve anusayā puthujjanato paṭṭhāya yāva anāgāmimaggaṭṭhā",
  "atk-abh03a:1815_2": "channaṃ puggalānaṃ appahīnā. Idha pana parato “tiṇṇaṃ puggalānaṃ dvinnaṃ puggalāna”ntiādivacanato",
  "atk-abh03a:1815_3": "maggaṭṭhā anadhippetā, tasmā puthujjanasotāpannasakadāgāminova sandhāya ‘āmantā’ti",
  "atk-abh03a:1815_4": "vuttaṃ. Dvinnaṃ puggalānanti sotāpannasakadāgāmīnaṃ. Iminā nayena puggalavāre vinicchayo veditabbo.",
  "atk-abh03a:1816": "308-329. Okāsavārapuggalokāsavārā pana heṭṭhā vuttanayeneva veditabbāti.",
  "atk-abh03a:1817": "Pahīnavāravaṇṇanā.",
  "atk-abh03a:1818": "6. Uppajjanavāravaṇṇanā",
  "atk-abh03a:1819": "330. Uppajjanavāro anusayavārasadisoyeva.",
  "atk-abh03a:1820": "7. Dhātupucchāvāravaṇṇanā",
  "atk-abh03a:1821_0": "332-340. Dhātuvārassa pucchāvāre tāva kati anusayā anusentīti kati anusayā santānaṃ",
  "atk-abh03a:1821_1": "anugatā hutvā sayanti. Kati anusayā nānusentīti kati anusayā santānaṃ na anugatā",
  "atk-abh03a:1821_2": "hutvā sayanti. Kati anusayā bhaṅgāti kati anusayā anusenti nānusentīti evaṃ vibhajitabbāti",
  "atk-abh03a:1821_3": "attho. Sesamettha yaṃ vattabbaṃ siyā, taṃ heṭṭhā pāḷivavatthāne vuttameva.",
  "atk-abh03a:1822": "7. Dhātuvissajjanāvāravaṇṇanā",
  "atk-abh03a:1823_0": "341-349. Niddesavāre panassa kassaci satta anusayā anusentīti puthujjanavasena vuttaṃ.",
  "atk-abh03a:1823_1": "Kassaci pañcāti sotāpannasakadāgāmivasena vuttaṃ. Tesañhi diṭṭhānusayo ca vicikicchānusayo",
  "atk-abh03a:1823_2": "ca pahīnāti pañceva anusenti. Tattha yathā anusayavāre “anusentī”ti padassa uppajjantīti",
  "atk-abh03a:1823_3": "attho gahito, evamidha na gahetabbo. Kasmā? Tasmiṃ khaṇe anuppajjanato. Kāmadhātuṃ",
  "atk-abh03a:1823_4": "upapajjantassa hi vipākacittañceva kammasamuṭṭhānarūpañca uppajjati, akusalacittaṃ",
  "atk-abh03a:1823_5": "natthi. Anusayā ca akusalacittakkhaṇe uppajjanti, na vipākacittakkhaṇeti tasmiṃ khaṇe",
  "atk-abh03a:1823_6": "anuppajjanato tathā attho na gahetabbo. Kathaṃ pana gahetabboti? Yathā labbhati tathā",
  "atk-abh03a:1823_7": "gahetabbo. Kathañca labbhati? Appahīnaṭṭhena. Yathā hi rāgadosamohānaṃ appahīnattā.",
  "atk-abh03a:1823_8": "Kusalābyākatacittasamaṅgī puggalo “sarāgo sadoso samoho”ti vuccati, evaṃ maggabhāvanāya",
  "atk-abh03a:1823_9": "appahīnattā paṭisandhikkhaṇepi tassa tassa puggalassa te te anusayā anusentīti vuccanti.",
  "atk-abh03a:1823_10": "Na kevalañca vuccanti, appahīnattā pana te anusentiyeva nāmāti veditabbā.",
  "atk-abh03a:1824_0": "Anusayā bhaṅgā natthīti yassa hi yo anuseti, so anusetiyeva; yo nānuseti, so nānusetiyeva.",
  "atk-abh03a:1824_1": "Ayaṃ anuseti ca nānuseti ca, ayaṃ siyā anuseti siyā nānusetīti, evaṃ vibhajitabbo",
  "atk-abh03a:1824_2": "anusayo nāma natthi. Rūpadhātuṃ upapajjantassa kassaci tayoti anāgāmivasena vuttaṃ.",
  "atk-abh03a:1824_3": "Tassa hi kāmarāgapaṭighadiṭṭhivicikicchānusayā cattāropi anavasesato pahīnā. Itare",
  "atk-abh03a:1824_4": "tayova appahīnā. Tena vuttaṃ – “kassaci tayo anusayā anusentī”ti.",
  "atk-abh03a:1825_0": "Na kāmadhātunti kāmadhātuyā paṭisiddhattā sesā dve dhātuyo upapajjantassāti attho.",
  "atk-abh03a:1825_1": "Satte vāti yasmā ariyasāvakassa rūpadhātuyā cutassa kāmadhātuyaṃ upapatti nāma natthi,",
  "atk-abh03a:1825_2": "puthujjanasseva hoti, tasmā sattevāti niyametvā vuttaṃ. “Arūpadhātuyā cutassa kāmadhātuṃ",
  "atk-abh03a:1825_3": "upapajjantassa sattevā”ti etthāpi eseva nayo. Rūpadhātuyā upapatti natthīti kasmā",
  "atk-abh03a:1825_4": "natthi? Upapattinipphādakassa rūpāvacarajjhānassa abhāvā. So hi sabbaso rūpasaññānaṃ",
  "atk-abh03a:1825_5": "samatikkamā taṃ dhātuṃ upapannoti nāssa tattha rūpāvacarajjhānaṃ atthi. Tadabhāvā",
  "atk-abh03a:1825_6": "rūpadhātuyaṃ upapatti natthīti veditabbā. Arūpadhātuyā cutassa na kāmadhātunti ettha",
  "atk-abh03a:1825_7": "arūpadhātuyeva adhippetā. Iminā nayena sabbavissajjanesu attho veditabboti.",
  "atk-abh03a:1826": "Dhātuvāravaṇṇanā.",
  "atk-abh03a:1827": "Anusayayamakavaṇṇanā niṭṭhitā.",
  "atk-abh03a:1828": "8. Cittayamakaṃ",
  "atk-abh03a:1829": "Uddesavāravaṇṇanā",
  "atk-abh03a:1830_0": "1-62. Idāni tesaññeva mūlayamake desitānaṃ kusalādidhammānaṃ labbhamānavasena ekadesameva",
  "atk-abh03a:1830_1": "saṅgaṇhitvā anusayayamakānantaraṃ desitassa cittayamakassa atthavaṇṇanā hoti. Tattha",
  "atk-abh03a:1830_2": "pāḷivavatthānaṃ tāva veditabbaṃ. Imasmiñhi cittayamake mātikāṭhapanaṃ, ṭhapitamātikāya",
  "atk-abh03a:1830_3": "vissajjananti dve vārā honti. Tattha mātikāṭhapane puggalavāro, dhammavāro, puggaladhammavāroti",
  "atk-abh03a:1830_4": "āditova tayo suddhikamahāvārā honti.",
  "atk-abh03a:1831_0": "Tattha “yassa cittaṃ uppajjati, na nirujjhatī”ti evaṃ puggalavasena cittassa uppajjananirujjhanādibhedaṃ",
  "atk-abh03a:1831_1": "dīpento gato puggalavāro nāma. “Yaṃ cittaṃ uppajjati, na nirujjhatī”ti evaṃ dhammavaseneva",
  "atk-abh03a:1831_2": "cittassa uppajjananirujjhanādibhedaṃ dīpento gato dhammavāro nāma. “Yassa yaṃ cittaṃ",
  "atk-abh03a:1831_3": "uppajjati, na nirujjhatī”ti evaṃ ubhayavasena cittassa uppajjananirujjhanādibhedaṃ",
  "atk-abh03a:1831_4": "dīpento gato puggaladhammavāro nāma. Tato “yassa sarāgaṃ citta”nti soḷasannaṃ padānaṃ",
  "atk-abh03a:1831_5": "vasena apare sarāgādipadavisesitā soḷasa puggalavārā, soḷasa dhammavārā, soḷasa puggaladhammavārāti",
  "atk-abh03a:1831_6": "aṭṭhacattālīsaṃ missakavārā honti. Te sarāgādipadamattaṃ dassetvā saṅkhittā. Tato",
  "atk-abh03a:1831_7": "“yassa kusalaṃ citta”ntiādinā nayena chasaṭṭhidvisatasaṅkhānaṃ abhidhammamātikāpadānaṃ",
  "atk-abh03a:1831_8": "vasena apare kusalādipadavisesitā chasaṭṭhidvisatapuggalavārā, chasaṭṭhidvisatadhammavārā",
  "atk-abh03a:1831_9": "chasaṭṭhidvisatapuggaladhammavārāti aṭṭhanavutisattasatā missakavārā honti. Tepi",
  "atk-abh03a:1831_10": "kusalādipadamattaṃ dassetvā saṅkhittāyeva. Yānipettha sanidassanādīni padāni cittena",
  "atk-abh03a:1831_11": "saddhiṃ na yujjanti, tāni moghapucchāvasena ṭhapitāni.",
  "atk-abh03a:1832_0": "Tesu pana tīsu vāresu sabbapaṭhame suddhikapuggalamahāvāre uppādanirodhakālasambhedavāro,",
  "atk-abh03a:1832_1": "uppāduppannavāro, nirodhuppannavāro, uppādavāro, nirodhavāro, uppādanirodhavāro uppajjamānanirodhavāro,",
  "atk-abh03a:1832_2": "uppajjamānuppannavāro, nirujjhamānuppannavāro, uppannuppādavāro, atītānāgatavāro,",
  "atk-abh03a:1832_3": "uppannuppajjamānavāro, niruddhanirujjhamānavāro, atikkantakālavāroti cuddasa antaravārā.",
  "atk-abh03a:1832_4": "Tesu uppādavāro, nirodhavāro, uppādanirodhavāroti imesu tīsu vāresu anulomapaṭilomavasena",
  "atk-abh03a:1832_5": "cha cha katvā aṭṭhārasa yamakāni. Uppannuppādavāre atītānāgatakālavasena anulomato",
  "atk-abh03a:1832_6": "dve, paṭilomato dveti cattāri yamakāni. Sesesu ādito niddiṭṭhesu tīsu, anantare niddiṭṭhesu",
  "atk-abh03a:1832_7": "tīsu; avasāne niddiṭṭhesu catūsūti dasasu vāresu anulomato ekaṃ, paṭilomato ekanti",
  "atk-abh03a:1832_8": "dve dve katvā vīsati yamakāni. Evaṃ sabbesupi cuddasasu antaravāresu dvācattālīsa",
  "atk-abh03a:1832_9": "yamakāni, caturāsīti pucchā aṭṭhasaṭṭhiatthasataṃ hoti. Yathā ca ekasmiṃ suddhikapuggalamahāvāre,",
  "atk-abh03a:1832_10": "tathā suddhikadhammavārepi suddhikapuggaladhammavārepīti tīsu mahāvāresu chabbīsatiyamakasataṃ,",
  "atk-abh03a:1832_11": "tato diguṇā pucchā, tato diguṇā atthā ca veditabbā. Idaṃ pana vārattayaṃ sarāgādivasena",
  "atk-abh03a:1832_12": "soḷasaguṇaṃ, kusalādivasena chasaṭṭhidvisataguṇaṃ katvā imasmiṃ cittayamake anekāni",
  "atk-abh03a:1832_13": "yamakasahassāni, tato diguṇā pucchā, tato diguṇā atthā ca hontīti. Pāṭho pana saṃkhittoti.",
  "atk-abh03a:1832_14": "Evaṃ tāva imasmiṃ cittayamake pāḷivavatthānaṃ veditabbaṃ.",
  "atk-abh03a:1833": "Mātikāṭhapanavaṇṇanā.",
  "atk-abh03a:1834": "Niddeso",
  "atk-abh03a:1835": "1. Puggalavāravaṇṇanā",
  "atk-abh03a:1836_0": "63. Idāni ṭhapitānukkamena mātikaṃ vissajjetuṃ yassa cittaṃ uppajjati na nirujjhatītiādi",
  "atk-abh03a:1836_1": "āraddhaṃ. Tattha uppajjatīti uppādakkhaṇasamaṅgitāya uppajjati na nirujjhatīti nirodhakkhaṇaṃ",
  "atk-abh03a:1836_2": "appattatāya na nirujjhati. Tassa cittanti tassa puggalassa tato paṭṭhāya cittaṃ nirujjhissati",
  "atk-abh03a:1836_3": "nuppajjissatīti pucchati. Tesaṃ cittanti yesaṃ paricchinnavaṭṭadukkhānaṃ khīṇāsavānaṃ",
  "atk-abh03a:1836_4": "sabbapacchimassa cuticittassa uppādakkhaṇo vattati, etesaṃ tadeva cuticittaṃ uppādappattatāya",
  "atk-abh03a:1836_5": "uppajjati nāma, bhaṅgaṃ appattatāya na nirujjhati. Idāni pana bhaṅgaṃ patvā taṃ tesaṃ",
  "atk-abh03a:1836_6": "cittaṃ nirujjhissati, tato appaṭisandhikattā aññaṃ nuppajjissati. Itaresanti pacchimacittasamaṅgiṃ",
  "atk-abh03a:1836_7": "khīṇāsavaṃ ṭhapetvā avasesānaṃ sekkhāsekkhaputhujjanānaṃ nirujjhissati ceva uppajjissati",
  "atk-abh03a:1836_8": "cāti yaṃ taṃ uppādakkhaṇappattaṃ taṃ nirujjhissateva. Aññaṃ pana tasmiṃ vā aññasmiṃ",
  "atk-abh03a:1836_9": "vā attabhāve uppajjissati ceva nirujjhissati ca. Dutiyapucchāvissajjanepi tathārūpasseva",
  "atk-abh03a:1836_10": "khīṇāsavassa cittaṃ sandhāya ‘āmantā’ti vuttaṃ. Nuppajjati nirujjhatīti bhaṅgakkhaṇe",
  "atk-abh03a:1836_11": "arahato pacchimacittampi sesānaṃ bhijjamānacittampi. Tato paṭṭhāya pana arahato cittaṃ",
  "atk-abh03a:1836_12": "na nirujjhissatīti sakkā vattuṃ uppajjissatīti pana na sakkā. Sesānaṃ uppajjissatīti",
  "atk-abh03a:1836_13": "sakkā vattuṃ, na nirujjhissatīti na sakkā. Tasmā ‘no’ti paṭisedho kato. Dutiyapañhe",
  "atk-abh03a:1836_14": "yassa cittaṃ na nirujjhissati, uppajjissatīti so puggaloyeva natthi, tasmā natthīti paṭikkhepo kato.",
  "atk-abh03a:1837_0": "65-82. Uppannanti uppādasamaṅginopetaṃ nāmaṃ. Uppādaṃ patvā aniruddhassāpi. Tattha",
  "atk-abh03a:1837_1": "uppādasamaṅgitaṃ sandhāya ‘āmantā’ti, uppādaṃ patvā aniruddhabhāvaṃ sandhāya “tesaṃ",
  "atk-abh03a:1837_2": "cittaṃ uppanna”nti vuttaṃ. Anuppannanti uppādaṃ appattaṃ. Tesaṃ cittaṃ uppajjitthāti",
  "atk-abh03a:1837_3": "etthāpi sabbesaṃ tāva cittaṃ khaṇapaccuppannameva hutvā uppādakkhaṇaṃ atītattā uppajjittha",
  "atk-abh03a:1837_4": "nāma, nirodhasamāpannānaṃ nirodhato pubbe uppannapubbattā, asaññasattānaṃ saññībhave",
  "atk-abh03a:1837_5": "uppannapubbattā. Uppajjittha ceva uppajjati cāti uppādaṃ pattattā uppajjittha, anatītattā",
  "atk-abh03a:1837_6": "uppajjati nāmāti attho.",
  "atk-abh03a:1838": "Uppādakkhaṇe anāgatañcāti uppādakkhaṇe ca cittaṃ anāgatañca cittanti attho.",
  "atk-abh03a:1839_0": "83. Atikkantakālavāre uppajjamānaṃ khaṇanti uppādakkhaṇaṃ. Tattha kiñcāpi uppādakkhaṇo",
  "atk-abh03a:1839_1": "uppajjamāno nāma na hoti, uppajjamānassa pana khaṇattā evaṃ vutto. Khaṇaṃ vītikkantaṃ",
  "atk-abh03a:1839_2": "atikkantakālanti na ciraṃ vītikkantaṃ tameva pana uppādakkhaṇaṃ vītikkantaṃ hutvā",
  "atk-abh03a:1839_3": "atikkantakālanti saṅkhaṃ gacchati. Nirujjhamānaṃ khaṇanti nirodhakkhaṇaṃ. Tattha",
  "atk-abh03a:1839_4": "kiñcāpi nirodhakkhaṇo nirujjhamāno nāma na hoti, nirujjhamānassa pana khaṇattā evaṃ",
  "atk-abh03a:1839_5": "vutto. Khaṇaṃ vītikkantaṃ atikkantakālanti kiṃ tassa cittaṃ evaṃ nirodhakkhaṇampi",
  "atk-abh03a:1839_6": "vītikkantaṃ hutvā atikkantakālaṃ nāma hotīti pucchati. Tattha yasmā bhaṅgakkhaṇe",
  "atk-abh03a:1839_7": "cittaṃ uppādakkhaṇaṃ khaṇaṃ vītikkantaṃ hutvā atikkantakālaṃ hoti, nirodhakkhaṇaṃ",
  "atk-abh03a:1839_8": "khaṇaṃ vītikkantaṃ hutvā atikkantakālaṃ nāma na hoti. Atītaṃ pana cittaṃ ubhopi khaṇe",
  "atk-abh03a:1839_9": "khaṇaṃ vītikkantaṃ hutvā atikkantakālaṃ nāma, tasmā “bhaṅgakkhaṇe cittaṃ uppādakkhaṇaṃ",
  "atk-abh03a:1839_10": "vītikkantaṃ, bhaṅgakkhaṇaṃ avītikkantaṃ, atītaṃ cittaṃ uppādakkhaṇañca vītikkantaṃ",
  "atk-abh03a:1839_11": "bhaṅgakkhaṇañca vītikkantanti vissajjanamāha. Dutiyapañhassa vissajjane yasmā atītaṃ",
  "atk-abh03a:1839_12": "cittaṃ ubhopi khaṇe vītikkantaṃ hutvā atikkantakālaṃ nāma hoti, tasmā atītaṃ cittanti",
  "atk-abh03a:1839_13": "vuttaṃ. Paṭilomapañhassa vissajjane yasmā uppādakkhaṇe ca cittaṃ anāgatañca cittaṃ",
  "atk-abh03a:1839_14": "ubhopi khaṇe khaṇaṃ vītikkantaṃ hutvā atikkantakālaṃ nāma na hoti, tesaṃ khaṇānaṃ",
  "atk-abh03a:1839_15": "avītikkantattā. Tasmā “uppādakkhaṇe cittaṃ anāgataṃ citta”nti vuttaṃ. Dutiyavissajjanaṃ pākaṭameva.",
  "atk-abh03a:1840": "84-113. Dhammavārepi imināvupāyena sabbavissajjanesu attho veditabbo. Puggaladhammavāro dhammavāragatikoyeva.",
  "atk-abh03a:1841_0": "114-116. Sabbepi missakavārā yassa sarāgaṃ cittantiādinā nayena mukhamattaṃ dassetvā",
  "atk-abh03a:1841_1": "saṅkhittā. Vitthāro pana nesaṃ heṭṭhā vuttanayeneva veditabbo. Tesu pana “yassa sarāgaṃ",
  "atk-abh03a:1841_2": "cittaṃ uppajjati, na nirujjhati; tassa cittaṃ nirujjhissati, nuppajjissatī”ti evaṃ",
  "atk-abh03a:1841_3": "vitthāretabbatāya pucchāva sadisā hoti. Yasmā pana sarāgaṃ cittaṃ pacchimacittaṃ",
  "atk-abh03a:1841_4": "na hoti, tasmā “yassa sarāgaṃ cittaṃ uppajjati, na nirujjhati; tassa cittaṃ nirujjhissati,",
  "atk-abh03a:1841_5": "nuppajjissatīti no”ti evaṃ vissajjitabbattā vissajjanaṃ asadisaṃ hoti. Taṃ taṃ tassā",
  "atk-abh03a:1841_6": "tassā pucchāya anurūpavasena veditabbanti.",
  "atk-abh03a:1842": "Cittayamakavaṇṇanā niṭṭhitā.",
  "atk-abh03a:1843": "9. Dhammayamakaṃ",
  "atk-abh03a:1844": "1. Paṇṇattiuddesavāravaṇṇanā",
  "atk-abh03a:1845_0": "1-16. Idāni tesaññeva mūlayamake desitānaṃ kusalādidhammānaṃ mātikaṃ ṭhapetvā cittayamakānantaraṃ",
  "atk-abh03a:1845_1": "desitassa dhammayamakassa vaṇṇanā hoti. Tattha khandhayamake vuttanayeneva pāḷivavatthānaṃ",
  "atk-abh03a:1845_2": "veditabbaṃ. Yathā hi tattha paṇṇattivārādayo tayo mahāvārā, avasesā antaravārā ca",
  "atk-abh03a:1845_3": "honti, tathā idhāpi. “Yo kusalaṃ dhammaṃ bhāveti, so akusalaṃ dhammaṃ pajahatī”ti",
  "atk-abh03a:1845_4": "āgatattā panettha pariññāvāro, bhāvanāvāro nāmāti veditabbo. Tattha yasmā abyākato",
  "atk-abh03a:1845_5": "dhammo neva bhāvetabbo, na pahātabbo, tasmā taṃ padameva na uddhaṭaṃ. Paṇṇattivāre",
  "atk-abh03a:1845_6": "panettha tiṇṇaṃ kusalādidhammānaṃ vasena padasodhanavāro, padasodhanamūlacakkavāro,",
  "atk-abh03a:1845_7": "suddhadhammavāro, suddhadhammamūlacakkavāroti imesu catūsu vāresu yamakagaṇanā veditabbā.",
  "atk-abh03a:1846": "1. Paṇṇattiniddesavāravaṇṇanā",
  "atk-abh03a:1847_0": "17-32. Paṇṇattivāraniddese pana kusalā kusaladhammāti kusalānaṃ ekantena kusaladhammattā",
  "atk-abh03a:1847_1": "“āmantā”ti vuttaṃ. Sesavissajjanesupi eseva nayo. Avasesā dhammā na akusalā dhammāti",
  "atk-abh03a:1847_2": "avasesā dhammā akusalā na honti, dhammā pana hontīti attho. Iminā nayena sabbavissajjanāni veditabbāni.",
  "atk-abh03a:1848": "Paṇṇattivāravaṇṇanā.",
  "atk-abh03a:1849": "2. Pavattivāravaṇṇanā",
  "atk-abh03a:1850_0": "33-34. Pavattivāre panettha paccuppannakāle puggalavārassa anulomanaye “yassa kusalā",
  "atk-abh03a:1850_1": "dhammā uppajjanti, tassa akusalā dhammā uppajjanti; yassa vā pana akusalā dhammā",
  "atk-abh03a:1850_2": "uppajjanti, tassa kusalā dhammā uppajjantī”ti kusaladhammamūlakāni dve yamakāni,",
  "atk-abh03a:1850_3": "akusaladhammamūlakaṃ ekanti tīṇi yamakāni honti. Tassa paṭilomanayepi okāsavārādīsupi",
  "atk-abh03a:1850_4": "eseva nayo. Evamettha sabbavāresu tiṇṇaṃ tiṇṇaṃ yamakānaṃ vasena yamakagaṇanā veditabbā.",
  "atk-abh03a:1850_5": "Atthavinicchaye panettha idaṃ lakkhaṇaṃ – imassa hi dhammayamakassa pavattimahāvāre",
  "atk-abh03a:1850_6": "“uppajjanti nirujjhantī”ti imesu uppādanirodhesu kusalākusaladhammā tāva ekantena",
  "atk-abh03a:1850_7": "pavattiyaṃyeva labbhanti, na cutipaṭisandhīsu. Abyākatadhammā pana pavatte ca cutipaṭisandhīsu",
  "atk-abh03a:1850_8": "cāti tīsupi kālesu labbhanti. Evamettha yaṃ yattha yattha labbhati, tassa vasena",
  "atk-abh03a:1850_9": "tattha tattha vinicchayo veditabbo.",
  "atk-abh03a:1851": "Tatridaṃ nayamukhaṃ – kusalākusalānaṃ tāva ekakkhaṇe anuppajjanato “no”ti paṭisedho kato. Abyākatā cāti cittasamuṭṭhānarūpavasena vuttaṃ.",
  "atk-abh03a:1852_0": "35-36. Yattha kusalā dhammā nuppajjantīti asaññabhavaṃ sandhāya vuttaṃ. Tenevettha",
  "atk-abh03a:1852_1": "“āmantā”ti vissajjanaṃ kataṃ. Uppajjantīti idampi asaññabhavaṃyeva sandhāya vuttaṃ.",
  "atk-abh03a:1852_2": "Abyākatānaṃ pana anuppattiṭṭhānassa abhāvā “natthī”ti paṭikkhepo kato.",
  "atk-abh03a:1853_0": "49. Dutiye akusaleti bhavaṃ assādetvā uppannesu nikantijavanesu dutiye javanacitte.",
  "atk-abh03a:1853_1": "Dutiye citte vattamāneti paṭisandhito dutiye bhavaṅgacitte vattamāne saha vā paṭisandhiyā",
  "atk-abh03a:1853_2": "bhavaṅgaṃ vipākavasena ekameva katvā bhavanikantiyā āvajjanacitte. Tañhi kiriyacittattā",
  "atk-abh03a:1853_3": "abyākatajātiyaṃ vipākato dutiyaṃ nāma hoti.",
  "atk-abh03a:1854": "57. Yassa cittassa anantarā aggamagganti gotrabhucittaṃ sandhāya vuttaṃ. Kusalā dhammā uppajjissantīti te aggamaggadhammeyeva sandhāya vuttaṃ.",
  "atk-abh03a:1855_0": "79. Yassa cittassa anantarā aggamaggaṃ paṭilabhissanti, tassa cittassa uppādakkhaṇeti",
  "atk-abh03a:1855_1": "idaṃ cittajātivasena vuttaṃ. Tajjātikassa hi ekāvajjanena uppannassa tato orimacittassa",
  "atk-abh03a:1855_2": "uppādakkhaṇepi etaṃ lakkhaṇaṃ labbhateva.",
  "atk-abh03a:1856": "99. Nirodhavārepi kusalākusalānaṃ ekato anirujjhanato “no”ti vuttaṃ. Iminā nayamukhena sabbattha vinicchayo veditabboti.",
  "atk-abh03a:1857": "Dhammayamakavaṇṇanā niṭṭhitā.",
  "atk-abh03a:1858": "10. Indriyayamakaṃ",
  "atk-abh03a:1859_0": "Idāni tesaññeva mūlayamake desitānaṃ kusalādidhammānaṃ labbhamānavasena ekadesaṃ",
  "atk-abh03a:1859_1": "saṃgaṇhitvā dhammayamakānantaraṃ desitassa indriyayamakassa vaṇṇanā hoti. Tattha",
  "atk-abh03a:1859_2": "khandhayamakādīsu vuttanayeneva pāḷivavatthānaṃ veditabbaṃ. Idhāpi hi paṇṇattivārādayo",
  "atk-abh03a:1859_3": "tayo mahāvārā avasesā antaravārā ca saddhiṃ kālappabhedādīhi khandhayamakādīsu āgatasadisāva.",
  "atk-abh03a:1859_4": "Indriyānaṃ pana bahutāya dhātuyamakatopi bahutarāni yamakāni honti. Yathā pana heṭṭhā",
  "atk-abh03a:1859_5": "puggalavārādīsu cakkhāyatanacakkhudhātumūlake naye cakkhāyatanacakkhudhātūhi saddhiṃ",
  "atk-abh03a:1859_6": "jivhāyatanakāyāyatanāni na yojitāni. Jivhāyatanakāyāyatanamūlakāni ca yamakāneva",
  "atk-abh03a:1859_7": "na gahitāni, tathā idhāpi cakkhundriyamūlake naye jivhindriyakāyindriyāni na yojitāni,",
  "atk-abh03a:1859_8": "jivhindriyakāyindriyamūlakāni ca yamakāneva na gahitāni. Tesaṃ aggahaṇe kāraṇaṃ tattha",
  "atk-abh03a:1859_9": "vuttanayeneva veditabbaṃ. Manindriyaṃ pana yathā cakkhundriyādimūlakehi tatheva itthindriyādimūlakehipi",
  "atk-abh03a:1859_10": "saddhiṃ yasmā yojanaṃ gacchati, tasmā nikkhittapaṭipāṭiyā ayojetvā sabbehipi cakkhundriyamūlakādīhi",
  "atk-abh03a:1859_11": "saddhiṃ pariyosāne yojitanti veditabbaṃ. Cakkhundriyena saddhiṃ itthindriyapurisindriyajīvitindriyāni",
  "atk-abh03a:1859_12": "yojitāni sukhindriyadukkhindriyadomanassindriyāni paṭisandhiyaṃ natthīti na gahitāni.",
  "atk-abh03a:1859_13": "Somanassindriyaupekkhindriyāni paṭisandhiyaṃ uppattisabbhāvato gahitāni. Tathā saddhindriyādīni",
  "atk-abh03a:1859_14": "pañca. Lokuttarāni tīṇi paṭisandhiyaṃ abhāveneva na gahitāni. Iti yāni gahitāni,",
  "atk-abh03a:1859_15": "tesaṃ vasenettha cakkhundriyamūlake naye yamakagaṇanā veditabbā. Yathā cettha, evaṃ",
  "atk-abh03a:1859_16": "sabbattha. Yāni pana na gahitāni, tesaṃ vasena yamakāni na gaṇetabbāni. Gaṇentena",
  "atk-abh03a:1859_17": "vā moghapucchāvasena gaṇetabbānīti evaṃ tāva sabbavāresu pāḷivavatthānameva veditabbaṃ.",
  "atk-abh03a:1860": "Pavattivāravaṇṇanā",
  "atk-abh03a:1861_0": "1-86. Atthavinicchaye panettha idaṃ nayamukhaṃ – sacakkhukānaṃ na itthīnanti brahmapārisajjādīnañceva",
  "atk-abh03a:1861_1": "rūpīnaṃ purisanapuṃsakānañca vasena vuttaṃ. Tesañhi itthindriyaṃ nuppajjati. Sacakkhukānaṃ",
  "atk-abh03a:1861_2": "na purisānanti rūpībrahmānañceva itthinapuṃsakānañca vasena vuttaṃ. Tesañhi purisindriyaṃ",
  "atk-abh03a:1861_3": "nuppajjati. Acakkhukānaṃ upapajjantānaṃ tesaṃ jīvitindriyaṃ uppajjatīti ekavokāracatuvokārakāmadhātusatte",
  "atk-abh03a:1861_4": "sandhāya vuttaṃ. Sacakkhukānaṃ vinā somanassenāti upekkhāsahagatānaṃ catunnaṃ mahāvipākapaṭisandhīnaṃ",
  "atk-abh03a:1861_5": "vasena vuttaṃ. Sacakkhukānaṃ vinā upekkhāyāti somanassasahagatapaṭisandhikānaṃ vasena",
  "atk-abh03a:1861_6": "vuttaṃ. Upekkhāya acakkhukānanti ahetukapaṭisandhivasena vuttaṃ. Ahetukānanti ahetukapaṭisandhicittena",
  "atk-abh03a:1861_7": "saddhiṃ saddhindriyādīnaṃ abhāvato vuttaṃ. Tattha hi ekanteneva saddhāsatipaññāyo",
  "atk-abh03a:1861_8": "natthi. Samādhivīriyāni pana indriyappattāni na honti. Sahetukānaṃ acakkhukānanti",
  "atk-abh03a:1861_9": "gabbhaseyyakavasena ceva arūpīvasena ca vuttaṃ. Añño hi sahetuko acakkhuko nāma natthi.",
  "atk-abh03a:1861_10": "Sacakkhukānaṃ ahetukānanti apāye opapātikavasena vuttaṃ. Sacakkhukānaṃ ñāṇavippayuttānanti",
  "atk-abh03a:1861_11": "kāmadhātuyaṃ duhetukapaṭisandhikānaṃ vasena vuttaṃ. Sacakkhukānaṃ ñāṇasampayuttānanti",
  "atk-abh03a:1861_12": "rūpībrahmāno ceva kāmāvacaradevamanusse ca sandhāya vuttaṃ. Ñāṇasampayuttānaṃ acakkhukānanti",
  "atk-abh03a:1861_13": "arūpino ca tihetukagabbhaseyyake ca sandhāya vuttaṃ.",
  "atk-abh03a:1862_0": "190. Jīvitindriyamūlake vinā somanassena upapajjantānanti dvepi jīvitindriyāni sandhāya",
  "atk-abh03a:1862_1": "vuttaṃ. Pavatte somanassavippayuttacittassa uppādakkhaṇeti arūpajīvitindriyaṃ sandhāya",
  "atk-abh03a:1862_2": "vuttaṃ. Iminā nayena sabbatthāpi paṭisandhipavattivasena jīvitindriyayojanā veditabbā.",
  "atk-abh03a:1862_3": "Somanassindriyādimūlakesupi paṭisandhipavattivasenevattho gahetabbo. Paṭilomanaye",
  "atk-abh03a:1862_4": "pana nirodhavāre ca etesañceva aññesañca dhammānaṃ yathālābhavasena cutipaṭisandhipavattesu",
  "atk-abh03a:1862_5": "tīsupi anuppādanirodhā veditabbā.",
  "atk-abh03a:1863_0": "281. Anāgatavāre eteneva bhāvenāti etena purisabhāveneva, antarā itthibhāvaṃ anāpajjitvā",
  "atk-abh03a:1863_1": "purisapaṭisandhiggahaṇenevāti attho. Katici bhave dassetvā parinibbāyissantīti katici",
  "atk-abh03a:1863_2": "paṭisandhiyo gahetvā itthibhāvaṃ appatvāva parinibbāyissantīti attho. Dutiyapucchāyapi eseva nayo.",
  "atk-abh03a:1864_0": "361. Paccuppannena atītavāre suddhāvāsānaṃ upapatticittassa bhaṅgakkhaṇe manindriyañca",
  "atk-abh03a:1864_1": "nuppajjitthāti cittayamake viya uppādakkhaṇātikkamavasena atthaṃ aggahetvā tasmiṃ",
  "atk-abh03a:1864_2": "bhave anuppannapubbavasena gahetabboti. Iminā nayamukhena sabbasmimpi pavattivāre",
  "atk-abh03a:1864_3": "atthavinicchayo veditabbo.",
  "atk-abh03a:1865": "Pavattivāravaṇṇanā.",
  "atk-abh03a:1866": "Pariññāvāravaṇṇanā",
  "atk-abh03a:1867_0": "435-482. Pariññāvāre pana cakkhumūlakādīsu ekameva cakkhusotayamakaṃ dassitaṃ. Yasmā",
  "atk-abh03a:1867_1": "pana sesānipi lokiyaabyākatāni ceva lokiyaabyākatamissakāni ca pariññeyyāneva, tasmā",
  "atk-abh03a:1867_2": "tāni anupadiṭṭhānipi imināva dassitāni honti. Yasmā pana akusalaṃ ekantato pahātabbameva,",
  "atk-abh03a:1867_3": "ekantaṃ kusalaṃ bhāvetabbameva, lokuttarābyākataṃ sacchikātabbaṃ, tasmā “domanassindriyaṃ",
  "atk-abh03a:1867_4": "pajahatī”ti “anaññātaññassāmītindriyaṃ bhāvetī”ti “aññātāvindriyaṃ sacchikarotī”ti",
  "atk-abh03a:1867_5": "vuttaṃ. Aññindriyaṃ pana bhāvetabbampi atthi sacchikātabbampi, taṃ bhāvanāvaseneva",
  "atk-abh03a:1867_6": "gahitaṃ. Tattha dve puggalāti sakadāgāmimaggasamaṅgī ca, arahattamaggasamaṅgī ca.",
  "atk-abh03a:1867_7": "Tesu eko samucchindituṃ asamatthattā domanassindriyaṃ na pajahati nāma. Eko pahīnadosattā",
  "atk-abh03a:1867_8": "cakkhundriyaṃ na parijānātīti anuppādaṃ āpādetuṃ asamatthatāya na parijānāti. Iminā",
  "atk-abh03a:1867_9": "nayena sabbavissajjanesu attho veditabboti.",
  "atk-abh03a:1868": "Pariññāvāravaṇṇanā.",
  "atk-abh03a:1869": "Indriyayamakavaṇṇanā niṭṭhitā.",
  "atk-abh03a:1870": "Nigamanakathā",
  "atk-abh03a:1871": "Ettāvatā ca –",
  "atk-abh03a:1872": "Yassovāde ṭhatvā, niṭṭhitakiccassa kiccasampanno;",
  "atk-abh03a:1873": "Yuvatijanopi atīto, suvihitaniyamo yamassāṇaṃ.",
  "atk-abh03a:1874": "Devaparisāya majjhe, devapure sabbadevadevena;",
  "atk-abh03a:1875": "Yamakaṃ nāma pakāsitaṃ, yamāmalalomena yaṃ tena.",
  "atk-abh03a:1876": "Pāḷivavatthānavidhiṃ, pucchāvissajjane ca atthanayaṃ;",
  "atk-abh03a:1877": "Dassetuṃ āraddhā, yamakaaṭṭhakathā mayā tassa.",
  "atk-abh03a:1878": "Sā subahuantarāye, lokamhi yathā anantarāyena;",
  "atk-abh03a:1879": "Ayamajja pañcamattehi, tantiyā bhāṇavārehi.",
  "atk-abh03a:1880": "Niṭṭhaṃ pattā evaṃ, niṭṭhānaṃ pāpuṇantu sabbepi;",
  "atk-abh03a:1881": "Hitasukhanibbattikarā, manorathā sabbasattānanti.",
  "atk-abh03a:1882": "Yamakappakaraṇa-aṭṭhakathā niṭṭhitā.",
  "atk-abh03a:1883": "Namo tassa bhagavato arahato sammāsambuddhassa",
  "atk-abh03a:1884": "Abhidhammapiṭake",
  "atk-abh03a:1885": "Paṭṭhānappakaraṇa-aṭṭhakathā",
  "atk-abh03a:1886": "Devātidevo devānaṃ, devadānavapūjito,",
  "atk-abh03a:1887": "Desayitvā pakaraṇaṃ, yamakaṃ suddhasaṃyamo.",
  "atk-abh03a:1888": "Atthato dhammato ceva, gambhīrassātha tassa yaṃ,",
  "atk-abh03a:1889": "Anantaraṃ mahāvīro, sattamaṃ isisattamo.",
  "atk-abh03a:1890": "Paṭṭhānaṃ nāma nāmena, nāmarūpanirodhano,",
  "atk-abh03a:1891": "Desesi atigambhīra-nayamaṇḍitadesanaṃ.",
  "atk-abh03a:1892": "Idāni tassa sampatto, yasmā saṃvaṇṇanākkamo,",
  "atk-abh03a:1893": "Tasmā naṃ vaṇṇayissāmi, taṃ suṇātha samāhitāti.",
  "atk-abh03a:1894": "Paccayuddesavaṇṇanā",
  "atk-abh03a:1895_0": "Sammāsambuddhena hi anulomapaṭṭhāne dvāvīsati tike nissāya tikapaṭṭhānaṃ nāma niddiṭṭhaṃ,",
  "atk-abh03a:1895_1": "sataṃ duke nissāya dukapaṭṭhānaṃ nāma niddiṭṭhaṃ. Tato paraṃ dvāvīsati tike gahetvā",
  "atk-abh03a:1895_2": "dukasate pakkhipitvā dukatikapaṭṭhānaṃ nāma dassitaṃ. Tato paraṃ dukasataṃ gahetvā",
  "atk-abh03a:1895_3": "dvāvīsatiyā tikesu pakkhipitvā tikadukapaṭṭhānaṃ nāma dassitaṃ. Tike pana tikesuyeva",
  "atk-abh03a:1895_4": "pakkhipitvā tikatikapaṭṭhānaṃ nāma dassitaṃ. Duke ca dukesuyeva pakkhipitvā dukadukapaṭṭhānaṃ",
  "atk-abh03a:1895_5": "nāma dassitaṃ. Evaṃ –",
  "atk-abh03a:1896": "Tikañca paṭṭhānavaraṃ dukuttamaṃ,",
  "atk-abh03a:1897": "Dukaṃ tikañceva tikaṃ dukañca;",
  "atk-abh03a:1898": "Tikaṃ tikañceva dukaṃ dukañca,",
  "atk-abh03a:1899": "Cha anulomamhi nayā sugambhīrāti.",
  "atk-abh03a:1900_0": "Paccanīyapaṭṭhānepi dvāvīsati tike nissāya tikapaṭṭhānaṃ nāma. Dukasataṃ nissāya",
  "atk-abh03a:1900_1": "dukapaṭṭhānaṃ nāma. Dvāvīsati tike dukasate pakkhipitvā dukatikapaṭṭhānaṃ nāma. Dukasataṃ",
  "atk-abh03a:1900_2": "dvāvīsatiyā tikesu pakkhipitvā tikadukapaṭṭhānaṃ nāma. Tike tikesuyeva pakkhipitvā",
  "atk-abh03a:1900_3": "tikatikapaṭṭhānaṃ nāma. Duke dukesuyeva pakkhipitvā dukadukapaṭṭhānaṃ nāmāti evaṃ",
  "atk-abh03a:1900_4": "paccanīyepi chahi nayehi paṭṭhānaṃ niddiṭṭhaṃ. Tena vuttaṃ –",
  "atk-abh03a:1901": "“Tikañca paṭṭhānavaraṃ dukuttamaṃ,",
  "atk-abh03a:1902": "Dukaṃ tikañceva tikaṃ dukañca;",
  "atk-abh03a:1903": "Tikaṃ tikañceva dukaṃ dukañca,",
  "atk-abh03a:1904": "Cha paccanīyamhi nayā sugambhīrā”ti.",
  "atk-abh03a:1905": "Tato paraṃ anulomapaccanīyepi etenevupāyena cha nayā dassitā. Tenāha –",
  "atk-abh03a:1906": "“Tikañca paṭṭhānavaraṃ dukuttamaṃ,",
  "atk-abh03a:1907": "Dukaṃ tikañceva tikaṃ dukañca;",
  "atk-abh03a:1908": "Tikaṃ tikañceva dukaṃ dukañca,",
  "atk-abh03a:1909": "Cha anulomapaccanīyamhi nayā sugambhīrā”ti.",
  "atk-abh03a:1910": "Tadanantaraṃ paccanīyānulomamhi eteheva chahi nayehi niddiṭṭhaṃ. Tenāha –",
  "atk-abh03a:1911": "“Tikañca paṭṭhānavaraṃ dukuttamaṃ,",
  "atk-abh03a:1912": "Dukaṃ tikañceva tikaṃ dukañca;",
  "atk-abh03a:1913": "Tikaṃ tikañceva dukaṃ dukañca,",
  "atk-abh03a:1914": "Cha paccanīyānulomamhi nayā sugambhīrā”ti.",
  "atk-abh03a:1915": "Evaṃ anulome cha paṭṭhānāni, paccanīye cha, anulomapaccanīye cha, paccanīyānulome cha paṭṭhānānīti idaṃ “catuvīsatisamantapaṭṭhānasamodhānapaṭṭhānamahāpakaraṇaṃ nāmā”ti hi vuttaṃ.",
  "atk-abh03a:1916_0": "Tattha yesaṃ catuvīsatiyā samantapaṭṭhānānaṃ samodhānavasenetaṃ catuvīsatisamantapaṭṭhānasamodhānaṃ",
  "atk-abh03a:1916_1": "paṭṭhānamahāpakaraṇaṃ nāmāti vuttaṃ, tesañceva imassa ca pakaraṇassa nāmattho tāva",
  "atk-abh03a:1916_2": "evaṃ veditabbo. Kenaṭṭhena paṭṭhānanti? Nānappakārapaccayaṭṭhena. ‘Pa-kāro’ hi nānappakāratthaṃ",
  "atk-abh03a:1916_3": "dīpeti, ṭhānasaddo paccayatthaṃ. Ṭhānāṭṭhānakusalatātiādīsu hi paccayo ṭhānanti vutto.",
  "atk-abh03a:1916_4": "Iti nānappakārānaṃ paccayānaṃ vasena desitattā imesu catuvīsatiyā paṭṭhānesu ekekaṃ",
  "atk-abh03a:1916_5": "paṭṭhānaṃ nāma. Imesaṃ pana paṭṭhānānaṃ samūhato sabbampetaṃ pakaraṇaṃ paṭṭhānanti veditabbaṃ.",
  "atk-abh03a:1917_0": "Aparo nayo – kenaṭṭhena paṭṭhānanti? Vibhajanaṭṭhena. “Paññāpanā paṭṭhapanā vivaraṇā",
  "atk-abh03a:1917_1": "vibhajanā uttānīkamma”nti āgataṭṭhānasmiñhi vibhajanaṭṭhena paṭṭhānaṃ paññāyati.",
  "atk-abh03a:1917_2": "Iti kusalādīnaṃ dhammānaṃ hetupaccayādivasena vibhattattā imesu catuvīsatiyā paṭṭhānesu",
  "atk-abh03a:1917_3": "ekekaṃ paṭṭhānaṃ nāma. Imesaṃ pana paṭṭhānānaṃ samūhato sabbampetaṃ pakaraṇaṃ paṭṭhānaṃ nāmāti veditabbaṃ.",
  "atk-abh03a:1918_0": "Aparo nayo – kenaṭṭhena paṭṭhānanti? Paṭṭhitatthena. Gamanaṭṭhenāti attho. “Goṭṭhā",
  "atk-abh03a:1918_1": "paṭṭhitagāvo”ti āgataṭṭhānasmiñhi yena paṭṭhānena paṭṭhitagāvoti vutto, taṃ atthato",
  "atk-abh03a:1918_2": "gamanaṃ hoti. Iti nātivitthāritanayesu dhammasaṅgaṇīādīsu anissaṅgagamanassa sabbaññutaññāṇassa",
  "atk-abh03a:1918_3": "hetupaccayādibhedabhinnesu kusalādīsu vitthāritanayalābhato nissaṅgavasena pavattagamanattā",
  "atk-abh03a:1918_4": "imesu catuvīsatiyā paṭṭhānesu ekekaṃ paṭṭhānaṃ nāma. Imesaṃ pana paṭṭhānānaṃ samūhato",
  "atk-abh03a:1918_5": "sabbampetaṃ pakaraṇaṃ paṭṭhānaṃ nāmāti veditabbaṃ.",
  "atk-abh03a:1919_0": "Tattha anulomamhi tāva paṭhamaṃ tikavasena desitattā tikapaṭṭhānaṃ nāma. Tassa padacchedo",
  "atk-abh03a:1919_1": "– tikānaṃ paṭṭhānaṃ ettha atthīti tikapaṭṭhānaṃ. Tikānaṃ nānappakārakā paccayā etissā",
  "atk-abh03a:1919_2": "desanāya atthīti attho. Dutiyavikappepi tikānaṃ paṭṭhānantveva tikapaṭṭhānaṃ. Hetupaccayādivasena",
  "atk-abh03a:1919_3": "tikānaṃ vibhajanāti attho. Tatiyavikappe hetupaccayādibhedabhinnatāya laddhavitthārā",
  "atk-abh03a:1919_4": "tikā eva paṭṭhānaṃ tikapaṭṭhānaṃ. Sabbaññutaññāṇassa nissaṅgagamanabhūmīti attho.",
  "atk-abh03a:1919_5": "Dukapaṭṭhānādīsupi eseva nayo. Evaṃ anulome chapaṭṭhānāni viditvā paccanīyādīsupi",
  "atk-abh03a:1919_6": "imināvupāyena veditabbāni.",
  "atk-abh03a:1920_0": "Yasmā panetāni anulome, paccanīye, anulomapaccanīye, paccanīyānulometi samantā cha",
  "atk-abh03a:1920_1": "cha hutvā catuvīsati honti; tasmā “catuvīsati samantapaṭṭhānānī”ti vuccanti. Iti",
  "atk-abh03a:1920_2": "imesaṃ catuvīsatiyā khuddakapaṭṭhānasaṅkhātānaṃ samantapaṭṭhānānaṃ samodhānavasenetaṃ",
  "atk-abh03a:1920_3": "catuvīsatisamantapaṭṭhānasamodhānaṃ paṭṭhānamahāpakaraṇaṃ nāma.",
  "atk-abh03a:1921_0": "Taṃ panetaṃ ye tikādayo nissāya niddiṭṭhattā “tikapaṭṭhānaṃ dukapaṭṭhānaṃ…pe… dukadukapaṭṭhāna”nti",
  "atk-abh03a:1921_1": "vuttaṃ, te anāmasitvā yesaṃ paccayānaṃ vasena te tikādayo vibhattā te paccaye dassetuṃ",
  "atk-abh03a:1921_2": "ādito tāvassa mātikānikkhepavāro nāma vutto; paccayavibhaṅgavārotipi tasseva nāmaṃ.",
  "atk-abh03a:1921_3": "So uddesaniddesato duvidho. Tassa hetupaccayo…pe… avigatapaccayoti ayaṃ uddeso.",
  "atk-abh03a:1922_0": "Tattha hetu ca so paccayo cāti hetupaccayo. Hetu hutvā paccayo, hetubhāvena paccayoti",
  "atk-abh03a:1922_1": "vuttaṃ hoti. Ārammaṇapaccayādīsupi eseva nayo. Tattha hetūti vacanāvayavakāraṇamūlānametaṃ",
  "atk-abh03a:1922_2": "adhivacanaṃ. “Paṭiññā hetū”tiādīsu hi loke vacanāvayavo hetūti, vuccati. Sāsane pana",
  "atk-abh03a:1922_3": "“ye dhammā hetuppabhavā”tiādīsu kāraṇaṃ. “Tayo kusalā hetū, tayo akusalā hetū”tiādīsu",
  "atk-abh03a:1922_4": "mūlaṃ hetūti vuccati. Taṃ idha adhippetaṃ. Paccayoti ettha pana ayaṃ vacanattho –",
  "atk-abh03a:1922_5": "paṭicca etasmā etīti paccayo, appaccakkhāya naṃ vattatīti attho. Yo hi dhammo yaṃ",
  "atk-abh03a:1922_6": "dhammaṃ appaccakkhāya tiṭṭhati vā uppajjati vā, so tassa paccayoti vuttaṃ hoti.",
  "atk-abh03a:1923_0": "Lakkhaṇato pana upakārakalakkhaṇo paccayo, yo hi dhammo yassa dhammassa ṭhitiyā vā",
  "atk-abh03a:1923_1": "uppattiyā vā upakārako hoti, so tassa paccayoti vuccati. Paccayo, hetu; kāraṇaṃ nidānaṃ",
  "atk-abh03a:1923_2": "sambhavo, pabhavoti atthato ekaṃ, byañjanato nānaṃ. Iti mūlaṭṭhena hetu, upakārakaṭṭhena",
  "atk-abh03a:1923_3": "paccayoti saṅkhepato mūlaṭṭhena upakārako dhammo hetupaccayo. So hi sāliādīnaṃ sālibījādīni",
  "atk-abh03a:1923_4": "viya, maṇippabhādīnaṃ viya ca maṇivaṇṇādayo kusalādīnaṃ kusalādibhāvasādhakoti ācariyānaṃ",
  "atk-abh03a:1923_5": "adhippāyo. Evaṃ sante pana taṃsamuṭṭhānarūpesu hetupaccayatā na sampajjati. Na hi",
  "atk-abh03a:1923_6": "so tesaṃ kusalādibhāvaṃ sādheti, na ca paccayo na hotīti. Vuttañhetaṃ “hetū hetusampayuttakānaṃ",
  "atk-abh03a:1923_7": "dhammānaṃ taṃsamuṭṭhānānañca rūpānaṃ hetupaccayena paccayo”ti. Ahetukacittānañca",
  "atk-abh03a:1923_8": "vinā etena abyākatabhāvo siddho.",
  "atk-abh03a:1924_0": "Sahetukānampi ca yonisomanasikārādipaṭibaddho kusalādibhāvo na sampayuttahetupaṭibaddho.",
  "atk-abh03a:1924_1": "Yadi ca sampayuttahetūsu sabhāvatova kusalādibhāvo siyā, taṃsampayuttesu hetupaṭibaddho",
  "atk-abh03a:1924_2": "alobho kusalo vā siyā abyākato vā. Yasmā pana ubhayathāpi hoti, tasmā yathā sampayuttesu,",
  "atk-abh03a:1924_3": "evaṃ hetūsupi kusalāditā pariyesitabbā. Kusalādibhāvasādhanavasena pana hetūnaṃ mūlaṭṭhaṃ",
  "atk-abh03a:1924_4": "aggahetvā suppatiṭṭhitabhāvasādhanavasena gayhamāne na kiñci virujjhati. Laddhahetupaccayā",
  "atk-abh03a:1924_5": "hi dhammā viruḷhamūlā viya pādapā thirā honti suppatiṭṭhitā, ahetukā pana tilabījakādisevālā",
  "atk-abh03a:1924_6": "viya na suppatiṭṭhitā. Iti mūlaṭṭhena upakārakoti suppatiṭṭhitabhāvasādhanena upakārako",
  "atk-abh03a:1924_7": "dhammo hetupaccayoti veditabbo.",
  "atk-abh03a:1925_0": "Tato paresu ārammaṇavasena upakārako dhammo ārammaṇapaccayo. So “rūpāyatanaṃ cakkhuviññāṇadhātuyā”ti",
  "atk-abh03a:1925_1": "ārabhitvāpi “yaṃ yaṃ dhammaṃ ārabbha ye ye dhammā uppajjanti cittacetasikā dhammā,",
  "atk-abh03a:1925_2": "te te dhammā tesaṃ tesaṃ dhammānaṃ ārammaṇapaccayena paccayo”ti osāpitattā na koci",
  "atk-abh03a:1925_3": "dhammo na hoti. Yathā hi dubbalo puriso daṇḍaṃ vā rajjuṃ vā ālambitvāva uṭṭhahati",
  "atk-abh03a:1925_4": "ceva tiṭṭhati ca, evaṃ cittacetasikā dhammā rūpādiārammaṇaṃ ārabbheva uppajjanti",
  "atk-abh03a:1925_5": "ceva tiṭṭhanti ca. Tasmā sabbepi cittacetasikānaṃ dhammānaṃ ārammaṇabhūtā dhammā",
  "atk-abh03a:1925_6": "ārammaṇapaccayoti veditabbā.",
  "atk-abh03a:1926_0": "Jeṭṭhakaṭṭhena upakārako dhammo adhipatipaccayo. So sahajātārammaṇavasena duvidho.",
  "atk-abh03a:1926_1": "Tattha “chandādhipati chandasampayuttakānaṃ dhammānaṃ taṃsamuṭṭhānānañca rūpānaṃ",
  "atk-abh03a:1926_2": "adhipatipaccayena paccayo”tiādivacanato chandavīriyacittavīmaṃsasaṅkhātā cattāro",
  "atk-abh03a:1926_3": "dhammā sahajātādhipatipaccayoti veditabbā, no ca kho ekato. Yadā hi chandaṃ dhuraṃ",
  "atk-abh03a:1926_4": "jeṭṭhakaṃ katvā cittaṃ pavattati, tadā chandova adhipati, na itare. Esa nayo sesesupi.",
  "atk-abh03a:1926_5": "Yaṃ pana dhammaṃ garuṃ katvā arūpadhammā pavattanti, so nesaṃ ārammaṇādhipati. Tena",
  "atk-abh03a:1926_6": "vuttaṃ – “yaṃ yaṃ dhammaṃ garuṃ katvā ye ye dhammā uppajjanti cittacetasikā dhammā,",
  "atk-abh03a:1926_7": "te te dhammā tesaṃ tesaṃ dhammānaṃ adhipatipaccayena paccayo”ti.",
  "atk-abh03a:1927_0": "Anantarabhāvena upakārako dhammo anantarapaccayo. Samanantarabhāvena upakārako dhammo",
  "atk-abh03a:1927_1": "samanantarapaccayo. Idañca paccayadvayaṃ bahudhā papañcayanti. Ayaṃ panettha sāro",
  "atk-abh03a:1927_2": "– yo hi esa cakkhuviññāṇānantarā manodhātu, manodhātuanantarā manoviññāṇadhātūtiādi",
  "atk-abh03a:1927_3": "cittaniyamo, so yasmā purimacittavaseneva ijjhati, na aññathā. Tasmā attano attano",
  "atk-abh03a:1927_4": "anantaraṃ anurūpassa cittuppādassa uppādanasamatthova dhammo anantarapaccayo. Tenevāha",
  "atk-abh03a:1927_5": "– “anantarapaccayoti cakkhuviññāṇadhātu taṃsampayuttakā ca dhammā manodhātuyā taṃsampayuttakānañca",
  "atk-abh03a:1927_6": "dhammānaṃ anantarapaccayena paccayo”tiādi.",
  "atk-abh03a:1928_0": "Yo anantarapaccayo, sveva samanantarapaccayo. Byañjanamattameva hettha nānaṃ, upacayasantatiādīsu",
  "atk-abh03a:1928_1": "viya, adhivacananiruttidukādīsu viya ca, atthato pana nānaṃ natthi. Yampi “addhānantaratāya",
  "atk-abh03a:1928_2": "anantarapaccayo, kālānantaratāya samanantarapaccayo”ti ācariyānaṃ mataṃ, taṃ “nirodhā",
  "atk-abh03a:1928_3": "vuṭṭhahantassa nevasaññānāsaññāyatanakusalaṃ phalasamāpattiyā samanantarapaccayena",
  "atk-abh03a:1928_4": "paccayo”tiādīhi virujjhati. Yampi tattha vadanti – “dhammānaṃ samuṭṭhāpanasamatthatā",
  "atk-abh03a:1928_5": "na parihāyati, bhāvanābalena pana vāritattā dhammā samanantaraṃ nuppajjantī”ti, tampi",
  "atk-abh03a:1928_6": "kālānantaratāya abhāvameva sādheti. Bhāvanābalena hi tattha kālānantaratā natthīti,",
  "atk-abh03a:1928_7": "mayampi etadeva vadāma. Yasmā ca kālānantaratā natthi, tasmā samanantarapaccayatā",
  "atk-abh03a:1928_8": "na yujjati. Kālānantaratāya hi tesaṃ samanantarapaccayo hotīti laddhi. Tasmā abhinivesaṃ",
  "atk-abh03a:1928_9": "akatvā byañjanamattatovettha nānākaraṇaṃ paccetabbaṃ, na atthato. Kathaṃ? Natthi",
  "atk-abh03a:1928_10": "etesaṃ antaranti hi anantarā. Saṇṭhānābhāvato suṭṭhu anantarāti samanantarā.",
  "atk-abh03a:1929_0": "Uppajjamāno saha uppajjamānabhāvena upakārako dhammo sahajātapaccayo, pakāsassa padīpo",
  "atk-abh03a:1929_1": "viya. So arūpakkhandhādivasena chabbidho hoti. Yathāha – cattāro khandhā arūpino",
  "atk-abh03a:1929_2": "aññamaññaṃ sahajātapaccayena paccayo. Cattāro mahābhūtā aññamaññaṃ…pe… okkantikkhaṇe",
  "atk-abh03a:1929_3": "nāmarūpaṃ aññamaññaṃ…pe… cittacetasikā dhammā cittasamuṭṭhānānaṃ rūpānaṃ…pe… mahābhūtā",
  "atk-abh03a:1929_4": "upādārūpānaṃ…pe… rūpino dhammā arūpīnaṃ dhammānaṃ kiñcikāle sahajātapaccayena paccayo;",
  "atk-abh03a:1929_5": "kiñci kāle na sahajātapaccayena paccayoti. Idaṃ hadayavatthumeva sandhāya vuttaṃ.",
  "atk-abh03a:1930_0": "Aññamaññaṃ uppādanupatthambhanabhāvena upakārako dhammo aññamaññapaccayo. Aññamaññupatthambhakaṃ",
  "atk-abh03a:1930_1": "tidaṇḍaṃ viya. So arūpakkhandhādivasena tividho hoti. Yathāha – cattāro khandhā arūpino",
  "atk-abh03a:1930_2": "aññamaññapaccayena paccayo. Cattāro mahābhūtā…pe… okkantikkhaṇe nāmarūpaṃ aññamaññapaccayena paccayoti.",
  "atk-abh03a:1931_0": "Adhiṭṭhānākārena nissayākārena ca upakārako dhammo nissayapaccayo, tarucittakammādīnaṃ",
  "atk-abh03a:1931_1": "pathavīpaṭādayo viya. So “cattāro khandhā arūpino aññamaññaṃ nissayapaccayena paccayo”ti",
  "atk-abh03a:1931_2": "evaṃ sahajāte vuttanayeneva veditabbo. Chaṭṭho panettha koṭṭhāso “cakkhāyatanaṃ cakkhuviññāṇadhātuyā,",
  "atk-abh03a:1931_3": "sotaghānajivhākāyāyatanaṃ kāyaviññāṇadhātuyā taṃsampayuttakānañca dhammānaṃ nissayapaccayena",
  "atk-abh03a:1931_4": "paccayo. Yaṃ rūpaṃ nissāya manodhātu ca manoviññāṇadhātu ca vattanti, taṃ rūpaṃ manodhātuyā",
  "atk-abh03a:1931_5": "ca manoviññāṇadhātuyā ca taṃsampayuttakānañca dhammānaṃ nissayapaccayena paccayo”ti evaṃ vibhatto.",
  "atk-abh03a:1932_0": "Upanissayapaccayoti idha pana ayaṃ tāva vacanattho – tadadhīnavuttitāya attano phalena",
  "atk-abh03a:1932_1": "nissito, na paṭikkhittoti nissayo. Yathā pana bhuso āyāso upāyāso, evaṃ bhuso nissayo",
  "atk-abh03a:1932_2": "upanissayo. Balavakāraṇassetaṃ adhivacanaṃ. Tasmā balavakāraṇabhāvena upakārako dhammo",
  "atk-abh03a:1932_3": "upanissayapaccayoti veditabbo. So ārammaṇūpanissayo, anantarūpanissayo pakatūpanissayoti",
  "atk-abh03a:1932_4": "tividho hoti. Tattha “dānaṃ datvā sīlaṃ samādiyitvā uposathakammaṃ katvā taṃ garuṃ",
  "atk-abh03a:1932_5": "katvā paccavekkhati, pubbe suciṇṇāni garuṃ katvā paccavekkhati, jhānā vuṭṭhahitvā",
  "atk-abh03a:1932_6": "jhānaṃ garuṃ katvā paccavekkhati, sekkhā gotrabhuṃ garuṃ katvā paccavekkhanti, vodānaṃ",
  "atk-abh03a:1932_7": "garuṃ katvā paccavekkhanti, sekkhā maggā vuṭṭhahitvā maggaṃ garuṃ katvā paccavekkhantī”ti",
  "atk-abh03a:1932_8": "evamādinā nayena ārammaṇūpanissayo tāva ārammaṇādhipatinā saddhiṃ nānattaṃ akatvā",
  "atk-abh03a:1932_9": "vibhatto. Tattha yaṃ ārammaṇaṃ garuṃ katvā cittacetasikā uppajjanti, taṃ niyamato",
  "atk-abh03a:1932_10": "tesaṃ ārammaṇesu balavārammaṇaṃ hoti. Iti garukātabbamattaṭṭhena ārammaṇādhipati,",
  "atk-abh03a:1932_11": "balavakāraṇaṭṭhena ārammaṇūpanissayoti evametesaṃ nānattaṃ veditabbaṃ.",
  "atk-abh03a:1933_0": "Anantarūpanissayopi “purimā purimā kusalā khandhā pacchimānaṃ pacchimānaṃ kusalānaṃ",
  "atk-abh03a:1933_1": "khandhānaṃ upanissayapaccayena paccayo”tiādinā nayena anantarapaccayena saddhiṃ nānattaṃ",
  "atk-abh03a:1933_2": "akatvāva vibhatto. Mātikānikkhepe pana nesaṃ “cakkhuviññāṇadhātu taṃsampayuttakā",
  "atk-abh03a:1933_3": "ca dhammā manodhātuyā taṃsampayuttakānañca dhammānaṃ anantarapaccayena paccayo”tiādinā",
  "atk-abh03a:1933_4": "nayena anantarassa ca “purimā purimā kusalā dhammā pacchimānaṃ pacchimānaṃ kusalānaṃ",
  "atk-abh03a:1933_5": "dhammānaṃ upanissayapaccayena paccayo”tiādinā nayena upanissayassa ca āgatattā nikkhepaviseso",
  "atk-abh03a:1933_6": "atthi, sopi atthato ekībhāvameva gacchati. Evaṃ santepi attano attano anantaraṃ anurūpassa",
  "atk-abh03a:1933_7": "cittuppādassa pavattanasamatthatāya anantaratā purimacittassa ca pacchimacittuppādane",
  "atk-abh03a:1933_8": "balavatāya anantarūpanissayatā veditabbā. Yathā hi hetupaccayādīsu kañci dhammaṃ",
  "atk-abh03a:1933_9": "vināpi cittaṃ uppajjati, na evaṃ anantaracittaṃ, vinā cittassa uppatti nāma atthi,",
  "atk-abh03a:1933_10": "tasmā balavapaccayo hoti. Iti attano attano anantaraṃ anurūpacittuppādavasena anantarapaccayo,",
  "atk-abh03a:1933_11": "balavakāraṇavasena anantarūpanissayoti evametesaṃ nānattaṃ veditabbaṃ.",
  "atk-abh03a:1934_0": "Pakatūpanissayo pana pakato upanissayo pakatūpanissayo. Pakato nāma attano santāne",
  "atk-abh03a:1934_1": "nipphādito vā saddhāsīlādi; upasevito vā utubhojanādi. Pakatiyāyeva vā upanissayo",
  "atk-abh03a:1934_2": "pakatūpanissayo, ārammaṇānantarehi asammissoti attho. Tassa “pakatūpanissayo – saddhaṃ",
  "atk-abh03a:1934_3": "upanissāya dānaṃ deti, sīlaṃ samādiyati, uposathakammaṃ karoti, jhānaṃ uppādeti,",
  "atk-abh03a:1934_4": "vipassanaṃ uppādeti, maggaṃ uppādeti, abhiññaṃ uppādeti, samāpattiṃ uppādeti, sīlaṃ…",
  "atk-abh03a:1934_5": "sutaṃ… cāgaṃ… paññaṃ upanissāya dānaṃ deti…pe… samāpattiṃ uppādeti. Saddhā… sīlaṃ…",
  "atk-abh03a:1934_6": "sutaṃ… cāgo… paññā saddhāya… sīlassa… sutassa… cāgassa… paññāya upanissayapaccayena",
  "atk-abh03a:1934_7": "paccayo”tiādinā nayena anekappakārako pabhedo veditabbo. Iti ime saddhādayo pakatā",
  "atk-abh03a:1934_8": "ceva balavakāraṇaṭṭhena upanissayā cāti pakatūpanissayoti.",
  "atk-abh03a:1935_0": "Paṭhamataraṃ uppajjitvā vattamānabhāvena upakārako dhammo purejātapaccayo. So pañcadvāre",
  "atk-abh03a:1935_1": "vatthārammaṇahadayavatthuvasena ekādasavidho hoti. Yathāha – cakkhāyatanaṃ cakkhuviññāṇadhātuyā",
  "atk-abh03a:1935_2": "taṃsampayuttakānañca dhammānaṃ purejātapaccayena paccayo. Sota… ghāna… jivhā… kāyāyatanaṃ,",
  "atk-abh03a:1935_3": "rūpāyatanaṃ, sadda… gandha… rasa… phoṭṭhabbāyatanaṃ, kāyaviññāṇadhātuyā taṃsampayuttakānañca",
  "atk-abh03a:1935_4": "dhammānaṃ purejātapaccayena paccayo. Rūpasaddagandharasaphoṭṭhabbāyatanaṃ manodhātuyā",
  "atk-abh03a:1935_5": "taṃsampayuttakānañca dhammānaṃ purejātapaccayena paccayo. Yaṃ rūpaṃ nissāya manodhātu",
  "atk-abh03a:1935_6": "ca manoviññāṇadhātu ca vattanti, taṃ rūpaṃ manodhātuyā taṃsampayuttakānañca dhammānaṃ",
  "atk-abh03a:1935_7": "purejātapaccayena paccayo, manoviññāṇadhātuyā taṃsampayuttakānañca dhammānaṃ kiñci",
  "atk-abh03a:1935_8": "kāle purejātapaccayena paccayo, kiñci kāle na purejātapaccayena paccayoti.",
  "atk-abh03a:1936_0": "Purejātānaṃ rūpadhammānaṃ upatthambhakaṭṭhena upakārako arūpadhammo pacchājātapaccayo,",
  "atk-abh03a:1936_1": "gijjhapotakasarīrānaṃ āhārāsācetanā viya. Tena vuttaṃ – “pacchājātā cittacetasikā",
  "atk-abh03a:1936_2": "dhammā purejātassa imassa kāyassa pacchājātapaccayena paccayo”ti.",
  "atk-abh03a:1937_0": "Āsevanaṭṭhena anantarānaṃ paguṇabalavabhāvāya upakārako dhammo āsevanapaccayo, ganthādīsu",
  "atk-abh03a:1937_1": "purimāpurimābhiyogo viya. So kusalākusalakiriyajavanavasena tividho hoti. Yathāha",
  "atk-abh03a:1937_2": "– purimā purimā kusalā dhammā pacchimānaṃ pacchimānaṃ kusalānaṃ dhammānaṃ āsevanapaccayena",
  "atk-abh03a:1937_3": "paccayo. Purimā purimā akusalā…pe… kiriyābyākatā dhammā pacchimānaṃ pacchimānaṃ kiriyābyākatānaṃ",
  "atk-abh03a:1937_4": "dhammānaṃ āsevanapaccayena paccayoti.",
  "atk-abh03a:1938_0": "Cittapayogasaṅkhātena kiriyābhāvena upakārako dhammo kammapaccayo. So nānākkhaṇikāya",
  "atk-abh03a:1938_1": "ceva kusalākusalacetanāya sahajātāya ca sabbāyapi cetanāya vasena duvidho hoti. Yathāha",
  "atk-abh03a:1938_2": "– kusalākusalaṃ kammaṃ vipākānaṃ khandhānaṃ kaṭattā ca rūpānaṃ kammapaccayena paccayo.",
  "atk-abh03a:1938_3": "Cetanā sampayuttakānaṃ dhammānaṃ taṃ samuṭṭhānānañca rūpānaṃ kammapaccayena paccayoti.",
  "atk-abh03a:1939_0": "Nirussāhasantabhāvena nirussāhasantabhāvāya upakārako vipākadhammo vipākapaccayo.",
  "atk-abh03a:1939_1": "So pavatte cittasamuṭṭhānānaṃ, paṭisandhiyaṃ kaṭattā ca rūpānaṃ, sabbattha ca sampayuttadhammānaṃ",
  "atk-abh03a:1939_2": "vipākapaccayo hoti. Yathāha – vipākābyākato eko khandho tiṇṇaṃ khandhānaṃ, cittasamuṭṭhānānañca",
  "atk-abh03a:1939_3": "rūpānaṃ, vipākapaccayena paccayo…pe… paṭisandhikkhaṇe vipākābyākato eko khandho…pe…",
  "atk-abh03a:1939_4": "dve khandhā dvinnaṃ khandhānaṃ kaṭattā ca rūpānaṃ vipākapaccayena paccayo. Khandhā",
  "atk-abh03a:1939_5": "vatthussa vipākapaccayena paccayoti.",
  "atk-abh03a:1940_0": "Rūpārūpānaṃ upatthambhakaṭṭhena upakārakā cattāro āhārā āhārapaccayo. Yathāha – kabaḷīkāro",
  "atk-abh03a:1940_1": "āhāro imassa kāyassa āhārapaccayena paccayo. Arūpino āhārā sampayuttakānaṃ dhammānaṃ",
  "atk-abh03a:1940_2": "taṃsamuṭṭhānānañca rūpānaṃ āhārapaccayena paccayoti. Pañhāvāre pana “paṭisandhikkhaṇe",
  "atk-abh03a:1940_3": "vipākābyākatā āhārā sampayuttakānaṃ khandhānaṃ kaṭattā ca rūpānaṃ āhārapaccayena",
  "atk-abh03a:1940_4": "paccayo”tipi vuttaṃ.",
  "atk-abh03a:1941_0": "Adhipatiyaṭṭhena upakārakā itthindriyapurisindriyavajjā vīsatindriyā indriyapaccayo.",
  "atk-abh03a:1941_1": "Tattha cakkhundriyādayo pañca arūpadhammānaṃyeva, sesā rūpārūpānaṃ paccayā honti.",
  "atk-abh03a:1941_2": "Yathāha – cakkhundriyaṃ cakkhuviññāṇadhātuyā, sota… ghāna… jivhā… kāyindriyaṃ kāyaviññāṇadhātuyā",
  "atk-abh03a:1941_3": "taṃsampayuttakānañca dhammānaṃ indriyapaccayena paccayo. Rūpajīvitindriyaṃ kaṭattārūpānaṃ",
  "atk-abh03a:1941_4": "indriyapaccayena paccayo. Arūpino indriyā sampayuttakānaṃ dhammānaṃ taṃsamuṭṭhānānañca",
  "atk-abh03a:1941_5": "rūpānaṃ indriyapaccayena paccayoti. Pañhāvāre pana “paṭisandhikkhaṇe vipākābyākatā",
  "atk-abh03a:1941_6": "indriyā sampayuttakānaṃ khandhānaṃ kaṭattā ca rūpānaṃ indriyapaccayena paccayo”tipi vuttaṃ.",
  "atk-abh03a:1942_0": "Upanijjhāyanaṭṭhena upakārakāni ṭhapetvā dvipañcaviññāṇesu kāyikasukhadukkhavedanādvayaṃ",
  "atk-abh03a:1942_1": "sabbānipi kusalādibhedāni satta jhānaṅgāni jhānapaccayo. Yathāha – jhānaṅgāni jhānasampayuttakānaṃ",
  "atk-abh03a:1942_2": "dhammānaṃ taṃsamuṭṭhānānañca rūpānaṃ jhānapaccayena paccayoti. Pañhāvāre pana paṭisandhikkhaṇe",
  "atk-abh03a:1942_3": "vipākābyākatāni jhānaṅgāni sampayuttakānaṃ khandhānaṃ kaṭattā ca rūpānaṃ jhānapaccayena",
  "atk-abh03a:1942_4": "paccayo”tipi vuttaṃ.",
  "atk-abh03a:1943_0": "Yato tato vā niyyānaṭṭhena upakārakāni kusalādibhedāni dvādasa maggaṅgāni maggapaccayo.",
  "atk-abh03a:1943_1": "Yathāha – “maggaṅgāni maggasampayuttakānaṃ dhammānaṃ taṃsamuṭṭhānānañca rūpānaṃ maggapaccayena",
  "atk-abh03a:1943_2": "paccayo”ti. Pañhāvāre pana “paṭisandhikkhaṇe vipākābyākatāni maggaṅgāni sampayuttakānaṃ",
  "atk-abh03a:1943_3": "khandhānaṃ kaṭattā ca rūpānaṃ maggapaccayena paccayo”ti vuttaṃ. Na ete pana dvepi",
  "atk-abh03a:1943_4": "jhānamaggapaccayā yathāsaṅkhyaṃ dvipañcaviññāṇāhetukacittesu labbhantīti veditabbā.",
  "atk-abh03a:1944_0": "Ekavatthukaekārammaṇaekuppādekanirodhasaṅkhātena sampayuttabhāvena upakārakā arūpadhammā",
  "atk-abh03a:1944_1": "sampayuttapaccayo. Yathāha – “cattāro khandhā arūpino aññamaññaṃ sampayuttapaccayena paccayo”ti.",
  "atk-abh03a:1945_0": "Ekavatthukādibhāvānupagamena upakārakā rūpino dhammā arūpīnaṃ, arūpino dhammā rūpīnaṃ",
  "atk-abh03a:1945_1": "vippayuttapaccayena paccayo. So sahajātapacchājātapurejātavasena tividho hoti. Vuttañhetaṃ",
  "atk-abh03a:1945_2": "– sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo.",
  "atk-abh03a:1945_3": "Pacchājātā kusalā khandhā purejātassa imassa kāyassa vippayuttapaccayena paccayoti.",
  "atk-abh03a:1945_4": "Abyākatapadassa pana sahajātavibhaṅge “paṭisandhikkhaṇe vipākābyākatā khandhā kaṭattārūpānaṃ",
  "atk-abh03a:1945_5": "vippayuttapaccayena paccayo. Khandhā vatthussa, vatthu khandhānaṃ vippayuttapaccayena",
  "atk-abh03a:1945_6": "paccayo”ti vuttaṃ. Purejātaṃ pana cakkhundriyādivatthuvaseneva veditabbaṃ. Yathāha",
  "atk-abh03a:1945_7": "– purejātaṃ cakkhāyatanaṃ cakkhuviññāṇassa…pe… kāyāyatanaṃ kāyaviññāṇassa vippayuttapaccayena",
  "atk-abh03a:1945_8": "paccayo. Vatthu vipākābyākatānaṃ kiriyābyākatānaṃ khandhānaṃ vatthu kusalānaṃ khandhānaṃ,",
  "atk-abh03a:1945_9": "vatthu akusalānaṃ khandhānaṃ vippayuttapaccayena paccayoti.",
  "atk-abh03a:1946_0": "Paccuppannalakkhaṇena atthibhāvena tādisasseva dhammassa upatthambhakaṭṭhena upakārako",
  "atk-abh03a:1946_1": "dhammo atthipaccayo. Tassa arūpakkhandhamahābhūtanāmarūpacittacetasikamahābhūtāyatanavatthuvasena",
  "atk-abh03a:1946_2": "sattadhā mātikā nikkhittā. Yathāha – cattāro khandhā arūpino aññamaññaṃ atthipaccayena",
  "atk-abh03a:1946_3": "paccayo; cattāro mahābhūtā aññamaññaṃ, okkantikkhaṇe nāmarūpaṃ aññamaññaṃ, cittacetasikā",
  "atk-abh03a:1946_4": "dhammā cittasamuṭṭhānānaṃ rūpānaṃ mahābhūtā upādārūpānaṃ, cakkhāyatanaṃ cakkhuviññāṇadhātuyā…pe…",
  "atk-abh03a:1946_5": "kāyāyatanaṃ…pe… rūpāyatanaṃ…pe… phoṭṭhabbāyatanaṃ kāyaviññāṇadhātuyā taṃsampayuttakānañca",
  "atk-abh03a:1946_6": "dhammānaṃ atthipaccayena paccayo. Rūpāyatanaṃ…pe… phoṭṭhabbāyatanaṃ manodhātuyā taṃsampayuttakānañca",
  "atk-abh03a:1946_7": "dhammānaṃ atthipaccayena paccayo. Yaṃ rūpaṃ nissāya manodhātu ca manoviññāṇadhātu",
  "atk-abh03a:1946_8": "ca vattanti, taṃ rūpaṃ manodhātuyā ca manoviññāṇadhātuyā ca taṃsampayuttakānañca",
  "atk-abh03a:1946_9": "dhammānaṃ atthipaccayena paccayoti. Pañhāvāre pana sahajātaṃ, purejātaṃ, pacchājātaṃ,",
  "atk-abh03a:1946_10": "āhāraṃ, indriyantipi nikkhipitvā sahajāte tāva “eko khandho tiṇṇaṃ khandhānaṃ cittasamuṭṭhānānañca",
  "atk-abh03a:1946_11": "rūpānaṃ atthipaccayena paccayo”tiādinā nayena niddeso kato. Purejāte purejātānaṃ",
  "atk-abh03a:1946_12": "cakkhādīnaṃ vasena niddeso kato. Pacchājāte purejātassa imassa kāyassa pacchājātānaṃ",
  "atk-abh03a:1946_13": "cittacetasikānaṃ paccayavasena niddeso kato. Āhārindriyesu pana “kabaḷīkāro āhāro",
  "atk-abh03a:1946_14": "imassa kāyassa atthipaccayena paccayo. Rūpajīvitindriyaṃ kaṭattārūpānaṃ atthipaccayena",
  "atk-abh03a:1946_15": "paccayo”ti evaṃ niddeso katoti.",
  "atk-abh03a:1947_0": "Attano anantaraṃ uppajjamānānaṃ arūpadhammānaṃ pavattiokāsassa dānena upakārakā samanantaraniruddhā",
  "atk-abh03a:1947_1": "arūpadhammā natthipaccayo. Yathāha – samanantaraniruddhā cittacetasikā dhammā paṭuppannānaṃ",
  "atk-abh03a:1947_2": "cittacetasikānaṃ dhammānaṃ natthipaccayena paccayoti.",
  "atk-abh03a:1948": "Te eva vigatabhāvena upakārakattā vigatapaccayo. Yathāha – samanantaravigatā cittacetasikā dhammā paṭuppannānaṃ cittacetasikānaṃ dhammānaṃ vigatapaccayena paccayoti.",
  "atk-abh03a:1949_0": "Atthipaccayadhammā eva avigatabhāvena upakārakattā avigatapaccayoti veditabbā. Desanāvilāsena",
  "atk-abh03a:1949_1": "pana tathā vinetabbaveneyyavasena vā ayaṃ duko vutto; sahetukadukaṃ vatvāpi hetusampayuttaduko viyāti.",
  "atk-abh03a:1950": "Imesu pana catuvīsatiyā paccayesu asammohatthaṃ –",
  "atk-abh03a:1951": "Dhammato kālato ceva, nānappakārabhedato;",
  "atk-abh03a:1952": "Paccayuppannato ceva, viññātabbo vinicchayo.",
  "atk-abh03a:1953_0": "Tattha dhammatoti – imesu hi paccayesu hetupaccayo tāva nāmarūpadhammesu nāmadhammekadeso.",
  "atk-abh03a:1953_1": "Ārammaṇapaccayo saddhiṃ paññattiyā ca abhāvena sabbepi nāmarūpadhammā. Adhipatipaccaye",
  "atk-abh03a:1953_2": "sahajātādhipati nāmadhammekadeso, tathā kammajhānamaggapaccayā. Ārammaṇādhipati sabbepi",
  "atk-abh03a:1953_3": "garukātabbā ārammaṇadhammā. Anantarasamanantarapacchājātaāsevanavipākasampayuttanatthivigatapaccayā",
  "atk-abh03a:1953_4": "nāmadhammāva. Nibbānassa asaṅgahitattā nāmadhammekadesotipi vattuṃ vaṭṭati. Purejātapaccayo",
  "atk-abh03a:1953_5": "rūpekadeso. Sesā yathālābhavasena nāmarūpadhammāti evaṃ tāvettha dhammato viññātabbo vinicchayo.",
  "atk-abh03a:1954": "Kālatoti –",
  "atk-abh03a:1955": "Paccuppannāva hontettha, paccayā dasa pañca ca;",
  "atk-abh03a:1956": "Atītā eva pañceko, te kāle dvepi nissito;",
  "atk-abh03a:1957": "Tayo tikālikā ceva, vimuttā cāpi kālatoti.",
  "atk-abh03a:1958_0": "Etesu hi hetupaccayo sahajātaaññamaññanissayapurejātapacchājātavipākaāhāraindriyajhānamaggasampayuttavippayuttaatthiavigatapaccayoti",
  "atk-abh03a:1958_1": "ime pannarasa paccayā paccuppannadhammāva honti. Anantarapaccayo samanantaraāsevananatthivigatapaccayoti",
  "atk-abh03a:1958_2": "ime pañca atītāyeva honti. Eko pana kammapaccayo, so paccuppannātīte dvepi kāle nissito",
  "atk-abh03a:1958_3": "hoti. Sesā ārammaṇapaccayo adhipatipaccayo upanissayapaccayoti ime tayo paccayā tekālikāpi",
  "atk-abh03a:1958_4": "honti, paññattiyā saddhiṃ nibbānassa saṅgahitattā kālavimuttāpīti. Evamettha kālatopi",
  "atk-abh03a:1958_5": "viññātabbo vinicchayo.",
  "atk-abh03a:1959": "Nānappakārabhedato paccayuppannatoti imesaṃ pana dvinnaṃ padānaṃ attho niddesavāre āvibhavissatīti.",
  "atk-abh03a:1960": "Paccayuddesavaṇṇanā.",
  "atk-abh03a:1961": "Paccayaniddeso",
  "atk-abh03a:1962": "1. Hetupaccayaniddesavaṇṇanā",
  "atk-abh03a:1963_0": "1. Idāni sabbepi te paccaye uddiṭṭhapaṭipāṭiyā niddisitvā dassetuṃ hetupaccayoti",
  "atk-abh03a:1963_1": "hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayotiādimāha.",
  "atk-abh03a:1963_2": "Tattha hetupaccayoti catuvīsatiyā paccayesu nikkhittapaṭipāṭiyā sabbapaṭhamaṃ bhājetabbassa",
  "atk-abh03a:1963_3": "paduddhāro. Sesapaccayesupi imināva nayena paṭhamaṃ bhājetabbapadaṃ uddharitvā vissajjanaṃ",
  "atk-abh03a:1963_4": "katanti veditabbaṃ. Ayaṃ panettha sambandho – yo paccayuddese hetupaccayoti uddiṭṭho,",
  "atk-abh03a:1963_5": "so niddesato “hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena",
  "atk-abh03a:1963_6": "paccayo”ti evaṃ veditabbo. Iminā upāyena sabbapaccayesu bhājetabbassa padassa vissajjanena",
  "atk-abh03a:1963_7": "saddhiṃ sambandho veditabbo.",
  "atk-abh03a:1964_0": "Idāni hetū hetusampayuttakānanti ettha “hetusampayuttakāna”nti avatvā “hetū hetusampayuttakāna”nti",
  "atk-abh03a:1964_1": "kasmā vuttanti? Paccayassa ceva paccayuppannānañca vavatthāpanato. Hetusampayuttakānanti",
  "atk-abh03a:1964_2": "hi vutte hetunā sampayuttakānaṃ hetupaccayena paccayoti attho bhaveyya. Evaṃ sante",
  "atk-abh03a:1964_3": "asuko nāma dhammo hetupaccayena paccayoti paccayavavatthānaṃ na paññāyeyya. Athāpi",
  "atk-abh03a:1964_4": "hetunā sampayuttakānaṃ hetusampayuttakānanti atthaṃ aggahetvāva yesaṃ kesañci sampayuttakānaṃ",
  "atk-abh03a:1964_5": "hetū hetupaccayena paccayoti attho bhaveyya, evaṃ sante hetunā vippayuttā cakkhuviññāṇādayopi",
  "atk-abh03a:1964_6": "sampayuttakāyeva, hetunā sampayuttā kusalādayopi. Tattha ayaṃ hetu asukassa nāma",
  "atk-abh03a:1964_7": "sampayuttakadhammassa paccayoti paccayuppannavavatthānaṃ na paññāyeyya. Tasmā paccayañceva",
  "atk-abh03a:1964_8": "paccayuppannañca vavatthāpento “hetū hetusampayuttakāna”nti āha. Tassattho – hetusampayuttakānaṃ",
  "atk-abh03a:1964_9": "kusalādidhammānaṃ yo hetu sampayuttako, so hetupaccayena paccayoti. Tatrāpi “paccayo”ti",
  "atk-abh03a:1964_10": "avatvā “hetupaccayenā”ti vacanaṃ hetuno aññathā paccayabhāvapaṭisedhanatthaṃ. Ayañhi",
  "atk-abh03a:1964_11": "hetu hetupaccayenāpi paccayo hoti, sahajātādipaccayenāpi. Tatrāssa yvāyaṃ sahajātādipaccayavasena",
  "atk-abh03a:1964_12": "aññathāpi paccayabhāvo, tassa paṭisedhanatthaṃ hetupaccayenāti vuttaṃ. Evaṃ santepi",
  "atk-abh03a:1964_13": "“taṃsampayuttakāna”nti avatvā kasmā “hetusampayuttakāna”nti vuttanti? Niddisitabbassa",
  "atk-abh03a:1964_14": "apākaṭattā. Taṃsampayuttakānanti hi vutte yena te taṃsampayuttakā nāma honti, ayaṃ",
  "atk-abh03a:1964_15": "nāma soti niddisitabbo apākaṭo. Tassa apākaṭattā yena sampayuttā te taṃsampayuttakāti",
  "atk-abh03a:1964_16": "vuccanti, taṃ sarūpatova dassetuṃ “hetusampayuttakāna”nti vuttaṃ.",
  "atk-abh03a:1965_0": "Taṃsamuṭṭhānānanti ettha pana niddisitabbassa pākaṭattā taṃ-gahaṇaṃ kataṃ. Ayañhettha",
  "atk-abh03a:1965_1": "attho – te hetū ceva hetusampayuttakā ca dhammā samuṭṭhānaṃ etesanti taṃsamuṭṭhānāni.",
  "atk-abh03a:1965_2": "Tesaṃ taṃsamuṭṭhānānaṃ, hetuto ceva hetusampayuttadhammehi ca nibbattānanti attho.",
  "atk-abh03a:1965_3": "Iminā cittasamuṭṭhānarūpaṃ gaṇhāti. Kiṃ pana taṃ cittato aññenapi samuṭṭhātīti? Āma,",
  "atk-abh03a:1965_4": "samuṭṭhāti. Sabbepi hi cittacetasikā ekato hutvā rūpaṃ samuṭṭhāpenti. Lokiyadhammadesanāyaṃ",
  "atk-abh03a:1965_5": "pana cittassa adhikabhāvato tathāvidhaṃ rūpaṃ cittasamuṭṭhānanti vuccati. Tenevāha",
  "atk-abh03a:1965_6": "cittacetasikā dhammā cittasamuṭṭhānānaṃ rūpānaṃ sahajātapaccayena paccayoti.",
  "atk-abh03a:1966_0": "Yadi evaṃ idhāpi “taṃsamuṭṭhānāna”nti avatvā cittasamuṭṭhānānanti kasmā na vuttanti?",
  "atk-abh03a:1966_1": "Acittasamuṭṭhānānampi saṅgaṇhanato. Pañhāvārasmiñhi “paṭisandhikkhaṇe vipākābyākatā",
  "atk-abh03a:1966_2": "hetū sampayuttakānaṃ khandhānaṃ kaṭattā ca rūpānaṃ hetupaccayena paccayoti āgataṃ”.",
  "atk-abh03a:1966_3": "Tassa saṅgaṇhanatthaṃ idha cittasamuṭṭhānānanti avatvā taṃsamuṭṭhānānanti vuttaṃ.",
  "atk-abh03a:1966_4": "Tassattho – cittajarūpaṃ ajanayamānāpi te hetū hetusampayuttakā dhammā sahajātādipaccayavasena",
  "atk-abh03a:1966_5": "samuṭṭhānaṃ etesanti taṃsamuṭṭhānāni. Tesaṃ taṃsamuṭṭhānānaṃ pavatte cittajānaṃ paṭisandhiyañca",
  "atk-abh03a:1966_6": "kaṭattārūpānampi hetū hetupaccayena paccayoti. Iminā upāyena aññesupi taṃsamuṭṭhānānanti",
  "atk-abh03a:1966_7": "āgataṭṭhānesu attho veditabbo.",
  "atk-abh03a:1967_0": "Kasmā panāyaṃ hetu paṭisandhiyameva kaṭattārūpānaṃ hetupaccayo hoti, na pavatteti?",
  "atk-abh03a:1967_1": "Paṭisandhiyaṃ kammajarūpānaṃ cittapaṭibaddhavuttitāya. Paṭisandhiyañhi kammajarūpānaṃ",
  "atk-abh03a:1967_2": "cittapaṭibaddhā pavatti, cittavasena uppajjanti ceva tiṭṭhanti ca. Tasmiñhi khaṇe",
  "atk-abh03a:1967_3": "cittaṃ cittajarūpaṃ janetuṃ na sakkoti, tānipi vinā cittena uppajjituṃ vā ṭhātuṃ",
  "atk-abh03a:1967_4": "vā na sakkonti. Tenevāha – “viññāṇapaccayā nāmarūpaṃ, tasmiṃ patiṭṭhite viññāṇe nāmarūpassa",
  "atk-abh03a:1967_5": "avakkanti hotī”ti. Pavattiyaṃ pana tesaṃ citte vijjamānepi kammapaṭibaddhāva pavatti,",
  "atk-abh03a:1967_6": "na cittapaṭibaddhā. Avijjamāne cāpi citte nirodhasamāpannānaṃ uppajjantiyeva.",
  "atk-abh03a:1968_0": "Kasmā pana paṭisandhikkhaṇe cittaṃ cittajarūpaṃ janetuṃ na sakkotīti? Kammavegakkhittatāya",
  "atk-abh03a:1968_1": "ceva appatiṭṭhitavatthutāya ca dubbalattā. Tañhi tadā kammavegakkhittaṃ apurejātavatthukattā",
  "atk-abh03a:1968_2": "ca appatiṭṭhitavatthukanti dubbalaṃ hoti. Tasmā papāte patitamatto puriso kiñci sippaṃ",
  "atk-abh03a:1968_3": "kātuṃ viya rūpaṃ janetuṃ na sakkoti; kammajarūpameva panassa cittasamuṭṭhānarūpaṭṭhāne",
  "atk-abh03a:1968_4": "tiṭṭhati. Tañca kammajarūpasseva bījaṭṭhāne tiṭṭhati. Kammaṃ panassa khettasadisaṃ,",
  "atk-abh03a:1968_5": "kilesā āpasadisā. Tasmā santepi khette āpe ca paṭhamuppattiyaṃ bījānubhāvena rukkhuppatti",
  "atk-abh03a:1968_6": "viya paṭisandhikkhaṇe cittānubhāvena rūpakāyassa uppatti. Bīje pana vigatepi pathavīāpānubhāvena",
  "atk-abh03a:1968_7": "rukkhassa uparūpari pavatti viya; vinā cittena kammatova kaṭattārūpānaṃ pavatti hotīti",
  "atk-abh03a:1968_8": "veditabbā. Vuttampi cetaṃ – “kammaṃ khettaṃ viññāṇaṃ bījaṃ taṇhā sneho”ti.",
  "atk-abh03a:1969_0": "Ayañca panattho okāsavaseneva gahetabbo. Tayo hi okāsā – nāmokāso, rūpokāso, nāmarūpokāsoti.",
  "atk-abh03a:1969_1": "Tattha arūpabhavo nāmokāso nāma. Tatra hi hadayavatthumattampi rūpapaccayaṃ vinā",
  "atk-abh03a:1969_2": "arūpadhammāva uppajjanti. Asaññabhavo rūpokāso nāma. Tatra hi paṭisandhicittamattampi",
  "atk-abh03a:1969_3": "arūpapaccayaṃ vinā rūpadhammāva uppajjanti. Pañcavokārabhavo nāmarūpokāso nāma. Tatra",
  "atk-abh03a:1969_4": "hi vatthurūpamattampi vinā paṭisandhiyaṃ arūpadhammā, paṭisandhicittañca vinā kammajāpi",
  "atk-abh03a:1969_5": "rūpadhammā nuppajjanti. Yuganaddhāva rūpārūpānaṃ uppatti. Yathā hi sassāmike sarājake",
  "atk-abh03a:1969_6": "gehe sadvārapālake rājāṇattiṃ vinā paṭhamappaveso nāma natthi, aparabhāge pana vināpi",
  "atk-abh03a:1969_7": "āṇattiṃ purimāṇattiānubhāveneva hoti, evameva pañcavokāre paṭisandhiviññāṇarājassa",
  "atk-abh03a:1969_8": "sahajātādipaccayataṃ vinā rūpassa paṭisandhivasena paṭhamuppatti nāma natthi. Aparabhāge",
  "atk-abh03a:1969_9": "pana vināpi paṭisandhiviññāṇassa sahajātādipaccayānubhāvaṃ purimānubhāvavasena laddhappavesassa",
  "atk-abh03a:1969_10": "kammato pavatti hoti. Asaññabhavo pana yasmā arūpokāso na hoti, tasmā tattha vināva",
  "atk-abh03a:1969_11": "arūpapaccayā asaññokāsattā rūpaṃ pavattati, assāmike suññagehe attano gehe ca purisassa",
  "atk-abh03a:1969_12": "paveso viya. Arūpabhavopi yasmā rūpokāso na hoti, tasmā tattha vināva rūpapaccayā",
  "atk-abh03a:1969_13": "aññokāsattā arūpadhammā pavattanti. Pañcavokārabhavo pana rūpārūpokāsoti natthettha",
  "atk-abh03a:1969_14": "arūpapaccayaṃ vinā paṭisandhikkhaṇe rūpānaṃ uppattīti. Iti ayaṃ hetu paṭisandhiyameva",
  "atk-abh03a:1969_15": "kaṭattārūpānaṃ paccayo hoti, na pavatteti.",
  "atk-abh03a:1970_0": "Nanu “hetū sahajātānaṃ hetupaccayena paccayoti vutte sabbopi ayamattho gahito hoti,",
  "atk-abh03a:1970_1": "atha kasmā “hetusampayuttakānaṃ dhammānaṃ taṃsamuṭṭhānānañca rūpāna”nti idaṃ gahitanti?",
  "atk-abh03a:1970_2": "Pavattiyaṃ kaṭattārūpādīnaṃ paccayabhāvapaṭibāhanato. Evañhi sati yāni pavattiyaṃ",
  "atk-abh03a:1970_3": "hetunā saha ekakkhaṇe kaṭattārūpāni ceva utuāhārasamuṭṭhānāni ca jāyanti, tesampi",
  "atk-abh03a:1970_4": "hetū hetupaccayoti āpajjeyya, na ca so tesaṃ paccayo. Tasmā tesaṃ paccayabhāvassa",
  "atk-abh03a:1970_5": "paṭibāhanatthametaṃ gahitanti veditabbaṃ.",
  "atk-abh03a:1971_0": "Idāni “nānappakārabhedato paccayuppannato”ti imesaṃ padānaṃ vasenettha viññātabbo",
  "atk-abh03a:1971_1": "vinicchayo. Tesu nānappakārabhedatoti ayañhi hetu nāma jātito kusalākusalavipākakiriyabhedato",
  "atk-abh03a:1971_2": "catubbidho. Tattha kusalahetu bhūmantarato kāmāvacarādibhedena catubbidho, akusalahetu",
  "atk-abh03a:1971_3": "kāmāvacarova vipākahetu kāmāvacarādibhedena catubbidho, kiriyahetu kāmāvacaro rūpāvacaro",
  "atk-abh03a:1971_4": "arūpāvacaroti tividho. Tattha kāmāvacarakusalahetu nāmato alobhādivasena tividho.",
  "atk-abh03a:1971_5": "Rūpāvacarādikusalahetūsupi eseva nayo. Akusalahetu lobhādivasena tividho. Vipākakiriyahetū",
  "atk-abh03a:1971_6": "pana alobhādivasena tayo tayo honti. Taṃtaṃcittasampayogavasena pana tesaṃ tesaṃ",
  "atk-abh03a:1971_7": "hetūnaṃ nānappakārabhedoyevāti evaṃ tāvettha nānappakārabhedato viññātabbo vinicchayo.",
  "atk-abh03a:1972_0": "Paccayuppannatoti iminā paccayena ime dhammā uppajjanti, imesaṃ nāma dhammānaṃ ayaṃ",
  "atk-abh03a:1972_1": "paccayoti evampi viññātabbo vinicchayoti attho. Tattha imasmiṃ tāva hetupaccaye kāmāvacarakusalahetu",
  "atk-abh03a:1972_2": "kāmabhavarūpabhavesu attanā sampayuttadhammānañceva cittasamuṭṭhānarūpānañca hetupaccayo",
  "atk-abh03a:1972_3": "hoti, arūpabhave sampayuttadhammānaṃyeva. Rūpāvacarakusalahetu kāmabhavarūpabhavesuyeva",
  "atk-abh03a:1972_4": "sampayuttadhammānañceva cittasamuṭṭhānarūpānañca hetupaccayo. Arūpāvacarakusalahetu",
  "atk-abh03a:1972_5": "kāmāvacarakusalahetusadisova. Tathā apariyāpannakusalahetu, tathā akusalahetu. Kāmāvacaravipākahetu",
  "atk-abh03a:1972_6": "pana kāmabhavasmiṃyeva attanā sampayuttadhammānaṃ, paṭisandhiyaṃ kaṭattārūpānaṃ,",
  "atk-abh03a:1972_7": "pavatte cittasamuṭṭhānarūpānañca hetupaccayo. Rūpāvacaravipākahetu rūpabhave vuttappakārānaññeva",
  "atk-abh03a:1972_8": "hetupaccayo. Arūpāvacaravipākahetu arūpabhave sampayuttakānaññeva hetupaccayo. Apariyāpannavipākahetu",
  "atk-abh03a:1972_9": "kāmabhavarūpabhavesu sampayuttakānañceva cittasamuṭṭhānarūpānañca arūpabhave arūpadhammānaññeva",
  "atk-abh03a:1972_10": "hetupaccayo. Kiriyahetūsu pana tebhūmakesupi kusalahetusadisova paccayoti. Evamettha",
  "atk-abh03a:1972_11": "paccayuppannatopi viññātabbo vinicchayoti.",
  "atk-abh03a:1973": "Hetupaccayaniddesavaṇṇanā.",
  "atk-abh03a:1974": "2. Ārammaṇapaccayaniddesavaṇṇanā",
  "atk-abh03a:1975_0": "2. Ārammaṇapaccayaniddese rūpāyatananti rūpasaṅkhātaṃ āyatanaṃ. Sesesupi eseva nayo.",
  "atk-abh03a:1975_1": "Cakkhuviññāṇadhātuyāti cakkhuviññāṇasaṅkhātāya dhātuyā. Sesapadesupi eseva nayo.",
  "atk-abh03a:1975_2": "Taṃsampayuttakānanti tāya cakkhuviññāṇadhātuyā sampayuttakānaṃ tiṇṇaṃ khandhānaṃ,",
  "atk-abh03a:1975_3": "sabbesampi cakkhupasādavatthukānaṃ catunnaṃ khandhānaṃ rūpāyatanaṃ ārammaṇapaccayena",
  "atk-abh03a:1975_4": "paccayoti attho. Ito paresupi eseva nayo. Manodhātuyāti sasampayuttadhammāya tividhāyapi",
  "atk-abh03a:1975_5": "manodhātuyā rūpāyatanādīni pañca ārammaṇapaccayena paccayo, no ca kho ekakkhaṇe.",
  "atk-abh03a:1975_6": "Sabbe dhammāti etāni ca rūpāyatanādīni pañca avasesā ca sabbepi ñeyyadhammā imā cha",
  "atk-abh03a:1975_7": "dhātuyo ṭhapetvā sesāya sasampayuttadhammāya manoviññāṇadhātuyā ārammaṇapaccayena",
  "atk-abh03a:1975_8": "paccayoti attho. Yaṃ yaṃ dhammaṃ ārabbhāti iminā ye ete etāsaṃ sattannaṃ viññāṇadhātūnaṃ",
  "atk-abh03a:1975_9": "ārammaṇadhammā vuttā, te tāsaṃ dhātūnaṃ ārammaṇaṃ katvā uppajjanakkhaṇeyeva ārammaṇapaccayo",
  "atk-abh03a:1975_10": "hontīti dīpeti. Evaṃ hontāpi ca na ekato honti, yaṃ yaṃ ārabbha ye ye uppajjanti,",
  "atk-abh03a:1975_11": "tesaṃ tesaṃ te te visuṃ visuṃ ārammaṇapaccayo hontītipi dīpeti. Uppajjantīti idaṃ",
  "atk-abh03a:1975_12": "yathā najjo sandanti, pabbatā tiṭṭhantīti sabbakālasaṅgahavasena, evaṃ vuttanti veditabbaṃ.",
  "atk-abh03a:1975_13": "Tena yepi ārabbha ye uppajjiṃsu, yepi uppajjissanti, te sabbe ārammaṇapaccayeneva",
  "atk-abh03a:1975_14": "uppajjiṃsu ca uppajjissanti cāti siddhaṃ hoti. Cittacetasikā dhammāti idaṃ “ye ye",
  "atk-abh03a:1975_15": "dhammā”ti vuttānaṃ sarūpato nidassanaṃ. Te te dhammāti te te ārammaṇadhammā. Tesaṃ",
  "atk-abh03a:1975_16": "tesanti tesaṃ tesaṃ cittacetasikadhammānaṃ. Ayaṃ tāvettha pāḷivaṇṇanā.",
  "atk-abh03a:1976_0": "Idaṃ pana ārammaṇaṃ nāma rūpārammaṇaṃ saddagandharasaphoṭṭhabbadhammārammaṇanti koṭṭhāsato",
  "atk-abh03a:1976_1": "chabbidhaṃ hoti. Tattha ṭhapetvā paññattiṃ avasesaṃ bhūmito kāmāvacaraṃ…pe… apariyāpannanti",
  "atk-abh03a:1976_2": "catubbidhaṃ hoti. Tattha kāmāvacaraṃ kusalākusalavipākakiriyarūpabhedato pañcavidhaṃ;",
  "atk-abh03a:1976_3": "rūpāvacaraṃ kusalavipākakiriyato tividhaṃ, tathā arūpāvacaraṃ, apariyāpannaṃ kusalavipākanibbānavasena",
  "atk-abh03a:1976_4": "tividhaṃ hoti. Sabbameva vā etaṃ kusalākusalavipākakiriyarūpanibbānapaññattibhedato",
  "atk-abh03a:1976_5": "sattavidhaṃ hoti. Tattha kusalaṃ bhūmibhedato catubbidhaṃ hoti, akusalaṃ kāmāvacarameva,",
  "atk-abh03a:1976_6": "vipākaṃ catubhūmakaṃ, kiriyaṃ tibhūmakaṃ, rūpaṃ ekabhūmakaṃ kāmāvacarameva, nibbānampi",
  "atk-abh03a:1976_7": "ekabhūmakaṃ apariyāpannameva, paññatti bhūmivinimuttāti evamettha nānappakārabhedato",
  "atk-abh03a:1976_8": "viññātabbo vinicchayo.",
  "atk-abh03a:1977_0": "Evaṃ bhinne panetasmiṃ ārammaṇe kāmāvacarakusalārammaṇaṃ kāmāvacarakusalassa, rūpāvacarakusalassa,",
  "atk-abh03a:1977_1": "akusalassa, kāmāvacaravipākassa, kāmāvacarakiriyassa, rūpāvacarakiriyassa cāti imesaṃ",
  "atk-abh03a:1977_2": "channaṃ rāsīnaṃ ārammaṇapaccayo hoti. Rūpāvacarakusalārammaṇaṃ tesu chasu rāsīsu",
  "atk-abh03a:1977_3": "kāmāvacaravipākavajjānaṃ pañcannaṃ rāsīnaṃ ārammaṇapaccayo hoti. Arūpāvacarakusalārammaṇaṃ",
  "atk-abh03a:1977_4": "kāmāvacarakusalassa, rūpāvacarakusalassa, arūpāvacarakusalassa, akusalassa, arūpāvaracaravipākassa,",
  "atk-abh03a:1977_5": "kāmāvacarakiriyassa, rūpāvacarakiriyassa, arūpāvacarakiriyassa cāti imesaṃ aṭṭhannaṃ",
  "atk-abh03a:1977_6": "rāsīnaṃ ārammaṇapaccayo hoti. Apariyāpannakusalārammaṇaṃ kāmāvacararūpāvacarato kusalakiriyānameva",
  "atk-abh03a:1977_7": "ārammaṇapaccayo hoti. Akusalārammaṇaṃ kāmāvacararūpāvacarakusalassa, akusalassa,",
  "atk-abh03a:1977_8": "kāmāvacaravipākassa, kāmāvacararūpāvacarakiriyassa cāti imesaṃ channaṃ rāsīnaṃ ārammaṇapaccayo hoti.",
  "atk-abh03a:1978_0": "Kāmāvacaravipākārammaṇaṃ kāmāvacararūpāvacarakusalassa, akusalassa, kāmāvacaravipākassa,",
  "atk-abh03a:1978_1": "kāmāvacararūpāvacarakiriyassa cāti imesaṃ channaṃ rāsīnaṃ ārammaṇapaccayo hoti. Rūpāvacaravipākārammaṇaṃ",
  "atk-abh03a:1978_2": "kāmāvacararūpāvacarakusalassa, akusalassa, kāmāvacararūpāvacarakiriyassa cāti imesaṃ",
  "atk-abh03a:1978_3": "pañcannaṃ rāsīnaṃ ārammaṇapaccayo hoti. Arūpāvacaravipākārammaṇampi imesaṃyeva pañcannaṃ",
  "atk-abh03a:1978_4": "rāsīnaṃ ārammaṇapaccayo hoti. Apariyāpannavipākārammaṇaṃ kāmāvacararūpāvacarakusalakiriyānaññeva",
  "atk-abh03a:1978_5": "ārammaṇapaccayo hoti.",
  "atk-abh03a:1979_0": "Kāmāvacarakiriyārammaṇaṃ kāmāvacararūpāvacarakusalassa, akusalassa, kāmāvacaravipākassa,",
  "atk-abh03a:1979_1": "kāmāvacararūpāvacarakiriyassa cāti imesaṃ channaṃ rāsīnaṃ ārammaṇapaccayo hoti. Rūpāvacarakiriyārammaṇaṃ",
  "atk-abh03a:1979_2": "imesu chasu rāsīsu kāmāvacaravipākavajjānaṃ pañcannaṃ rāsīnaṃ ārammaṇapaccayo hoti.",
  "atk-abh03a:1979_3": "Arūpāvacarakiriyārammaṇaṃ tesaṃ pañcannaṃ arūpāvacarakiriyassa cāti imesaṃ channaṃ",
  "atk-abh03a:1979_4": "rāsīnaṃ ārammaṇapaccayo hoti. Catusamuṭṭhānaṃ rūpakkhandhasaṅkhātaṃ rūpārammaṇaṃ",
  "atk-abh03a:1979_5": "kāmāvacararūpāvacarakusalassa akusalassa kāmāvacaravipākassa kāmāvacararūpāvacarakiriyassa",
  "atk-abh03a:1979_6": "cāti imesaṃ channaṃ rāsīnaṃ ārammaṇapaccayo hoti. Nibbānārammaṇaṃ kāmāvacararūpāvacarakusalassa,",
  "atk-abh03a:1979_7": "apariyāpannato kusalavipākassa, kāmāvacararūpāvacarakiriyassa cāti imesaṃ channaṃ",
  "atk-abh03a:1979_8": "rāsīnaṃ ārammaṇapaccayo hoti. Rūpāvacarakusalakiriyānaṃ keci nicchanti, taṃ yuttito",
  "atk-abh03a:1979_9": "upadhāretabbaṃ. Nānappakārakaṃ pana paññattiārammaṇaṃ tebhūmakakusalassa, akusalassa,",
  "atk-abh03a:1979_10": "rūpāvacaravipākassa, arūpāvacaravipākassa, tebhūmakakiriyassa cāti imesaṃ navannaṃ",
  "atk-abh03a:1979_11": "rāsīnaṃ ārammaṇapaccayo hoti. Tattha yaṃ yaṃ ārammaṇaṃ yesaṃ yesaṃ paccayo, te te",
  "atk-abh03a:1979_12": "taṃtaṃpaccayuppannā nāma hontīti evamettha paccayuppannatopi viññātabbo vinicchayoti.",
  "atk-abh03a:1980": "Ārammaṇapaccayaniddesavaṇṇanā.",
  "atk-abh03a:1981": "3. Adhipatipaccayaniddesavaṇṇanā",
  "atk-abh03a:1982_0": "3. Adhipatipaccayaniddese chandādhipatīti chandasaṅkhāto adhipati. Chandaṃ dhuraṃ",
  "atk-abh03a:1982_1": "katvā chandaṃ jeṭṭhakaṃ katvā cittuppattikāle uppannassa kattukamyatāchandassetaṃ",
  "atk-abh03a:1982_2": "nāmaṃ. Sesesupi eseva nayo. Kasmā pana yathā hetupaccayaniddese hetū hetusampayuttakāna”nti",
  "atk-abh03a:1982_3": "vuttaṃ, evamidha “adhipatī adhipatisampayuttakānanti avatvā “chandādhipati chandasampayuttakāna”ntiādinā",
  "atk-abh03a:1982_4": "nayena desanā katāti? Ekakkhaṇe abhāvato. Purimanayasmiñhi dve tayo hetū ekakkhaṇepi",
  "atk-abh03a:1982_5": "hetupaccayo honti mūlaṭṭhena. Upakārakabhāvassa avijahanato. Adhipati pana jeṭṭhakaṭṭhena",
  "atk-abh03a:1982_6": "upakārako, na ca ekakkhaṇe bahū jeṭṭhakā nāma honti. Tasmā ekato uppannānampi nesaṃ",
  "atk-abh03a:1982_7": "ekakkhaṇe adhipatipaccayabhāvo natthi. Tassa adhipatipaccayabhāvassa ekakkhaṇe abhāvato",
  "atk-abh03a:1982_8": "idha evaṃ desanā katāti.",
  "atk-abh03a:1983_0": "Evaṃ sahajātādhipatiṃ dassetvā idāni ārammaṇādhipatiṃ dassetuṃ yaṃ yaṃ dhammaṃ garuṃ",
  "atk-abh03a:1983_1": "katvātiādi āraddhaṃ. Tattha yaṃ yaṃ dhammanti yaṃ yaṃ ārammaṇadhammaṃ. Garuṃ katvāti",
  "atk-abh03a:1983_2": "garukāracittīkāravasena vā assādavasena vā garuṃ bhāriyaṃ laddhabbaṃ avijahitabbaṃ",
  "atk-abh03a:1983_3": "anavaññātaṃ katvā. Te te dhammāti te te garukātabbadhammā. Tesaṃ tesanti tesaṃ tesaṃ",
  "atk-abh03a:1983_4": "garukārakadhammānaṃ. Adhipatipaccayenāti ārammaṇādhipatipaccayena paccayo hotīti",
  "atk-abh03a:1983_5": "ayaṃ tāvettha pāḷivaṇṇanā.",
  "atk-abh03a:1984_0": "Ayaṃ pana adhipati nāma sahajātārammaṇavasena duvidho. Tattha sahajāto chandādivasena",
  "atk-abh03a:1984_1": "catubbidho. Tesu ekeko kāmāvacarādivasena bhūmito catubbidho. Tattha kāmāvacaro kusalākusalakiriyavasena",
  "atk-abh03a:1984_2": "tividho. Akusalaṃ patvā panettha vīmaṃsādhipati na labbhati. Rūpārūpāvacaro kusalakiriyavasena",
  "atk-abh03a:1984_3": "duvidho, apariyāpanno kusalavipākavasena duvidho. Ārammaṇādhipati pana jātibhedato",
  "atk-abh03a:1984_4": "kusalākusalavipākakiriyarūpanibbānānaṃ vasena chabbidhoti evamettha nānappakārabhedato",
  "atk-abh03a:1984_5": "viññātabbo vinicchayo.",
  "atk-abh03a:1985_0": "Evaṃ bhinne panettha sahajātādhipatimhi tāva kāmāvacarakusalakiriyasaṅkhāto adhipati",
  "atk-abh03a:1985_1": "duhetukatihetukesu cittuppādesu chandādīnaṃ aññataraṃ jeṭṭhakaṃ katvā uppattikāle",
  "atk-abh03a:1985_2": "attanā sampayuttadhammānañceva cittasamuṭṭhānarūpassa ca adhipatipaccayo hoti. Rūpāvacarakusalakiriyasaṅkhātepi",
  "atk-abh03a:1985_3": "eseva nayo. Ayaṃ pana ekanteneva labbhati. Na hi te dhammā sahajātādhipatiṃ vinā",
  "atk-abh03a:1985_4": "uppajjanti. Arūpāvacarakusalakiriyasaṅkhāto pana pañcavokāre rūpāvacaraadhipatisadisova",
  "atk-abh03a:1985_5": "catuvokāre pana sampayuttadhammānaññeva adhipatipaccayo hoti. Tathā tatthuppanno",
  "atk-abh03a:1985_6": "sabbopi kāmāvacarādhipati. Apariyāpanno kusalatopi vipākatopi pañcavokāre ekanteneva",
  "atk-abh03a:1985_7": "sampayuttadhammānañceva cittasamuṭṭhānarūpānañca adhipatipaccayo hoti, catuvokāre",
  "atk-abh03a:1985_8": "arūpadhammānaññeva. Akusalo kāmabhave micchattaniyatacittesu ekanteneva sampayuttakānañceva",
  "atk-abh03a:1985_9": "cittasamuṭṭhānarūpānañca adhipatipaccayo hoti. Aniyato kāmabhavarūpabhavesu attano",
  "atk-abh03a:1985_10": "adhipatikāle tesaññeva. Arūpabhave arūpadhammānaññeva adhipatipaccayo hoti. Ayaṃ",
  "atk-abh03a:1985_11": "tāva sahajātādhipatimhi nayo.",
  "atk-abh03a:1986_0": "Ārammaṇādhipatimhi pana kāmāvacarakusalo ārammaṇādhipati kāmāvacarakusalassa lobhasahagatākusalassāti",
  "atk-abh03a:1986_1": "imesaṃ dvinnaṃ rāsīnaṃ ārammaṇādhipatipaccayo hoti. Rūpāvacarārūpāvacarepi kusalārammaṇādhipatimhi",
  "atk-abh03a:1986_2": "eseva nayo. Apariyāpannakusalo pana ārammaṇādhipati kāmāvacarato ñāṇasampayuttakusalassa",
  "atk-abh03a:1986_3": "ceva ñāṇasampayuttakiriyassa ca ārammaṇādhipatipaccayo hoti. Akusalo pana ārammaṇādhipati",
  "atk-abh03a:1986_4": "nāma lobhasahagatacittuppādo vuccati. So lobhasahagatākusalasseva ārammaṇādhipatipaccayo",
  "atk-abh03a:1986_5": "hoti. Kāmāvacaro pana vipākārammaṇādhipati lobhasahagatākusalasseva ārammaṇādhipatipaccayo",
  "atk-abh03a:1986_6": "hoti. Tathā rūpāvacarārūpāvacaravipākārammaṇādhipati. Lokuttaro pana vipākārammaṇādhipati",
  "atk-abh03a:1986_7": "kāmāvacarato ñāṇasampayuttakusalakiriyānaññeva ārammaṇādhipatipaccayo hoti. Kāmāvacarādibhedato",
  "atk-abh03a:1986_8": "pana tividhopi kiriyārammaṇādhipati lobhasahagatākusalasseva ārammaṇādhipatipaccayo",
  "atk-abh03a:1986_9": "hoti. Catusamuṭṭhānikarūpasaṅkhāto rūpakkhandho ārammaṇādhipati lobhasahagatākusalasseva",
  "atk-abh03a:1986_10": "ārammaṇādhipatipaccayo hoti. Nibbānaṃ kāmāvacarato ñāṇasampayuttakusalassa ñāṇasampayuttakiriyassa",
  "atk-abh03a:1986_11": "lokuttarakusalassa lokuttaravipākassa cāti imesaṃ catunnaṃ rāsīnaṃ ārammaṇādhipatipaccayo",
  "atk-abh03a:1986_12": "hotīti evamettha paccayuppannatopi viññātabbo vinicchayoti.",
  "atk-abh03a:1987": "Adhipatipaccayaniddesavaṇṇanā.",
  "atk-abh03a:1988": "4. Anantarapaccayaniddesavaṇṇanā",
  "atk-abh03a:1989_0": "4. Anantarapaccayaniddese manodhātuyāti vipākamanodhātuyā. Manoviññāṇadhātuyāti santīraṇakiccāya",
  "atk-abh03a:1989_1": "ahetukavipākamanoviññāṇadhātuyā. Tato paraṃ pana voṭṭhabbanajavanatadārammaṇabhavaṅgakiccā",
  "atk-abh03a:1989_2": "manoviññāṇadhātuyo vattabbā siyuṃ, tā avuttāpi imināva nayena veditabbāti nayaṃ dassetvā",
  "atk-abh03a:1989_3": "desanā saṅkhittā. “Purimā purimā kusalā dhammā”tiādike ca chaṭṭhanaye tā saṅgahitātipi",
  "atk-abh03a:1989_4": "idha na vuttāti veditabbā. Tattha purimā purimāti chasu dvāresupi anantarātītā kusalajavanadhammā",
  "atk-abh03a:1989_5": "daṭṭhabbā. Pacchimānaṃ pacchimānanti anantarauppajjamānānaññeva. Kusalānanti sadisakusalānaṃ.",
  "atk-abh03a:1989_6": "Abyākatānanti idaṃ pana kusalānantaraṃ tadārammaṇabhavaṅgaphalasamāpattivasena vuttaṃ.",
  "atk-abh03a:1989_7": "Akusalamūlake abyākatānanti tadārammaṇabhavaṅgasaṅkhātānaññeva. Abyākatamūlake abyākatānanti",
  "atk-abh03a:1989_8": "āvajjanajavanavasena vā bhavaṅgavasena vā pavattānaṃ kiriyavipākābyākatānaṃ kiriyamanodhātuto",
  "atk-abh03a:1989_9": "paṭṭhāya pana yāva voṭṭhabbanakiccā manoviññāṇadhātu, tāva pavattesu vīthicittesupi",
  "atk-abh03a:1989_10": "ayaṃ nayo labbhateva. Kusalānanti pañcadvāre voṭṭhabbanānantarānaṃ manodvāre āvajjanāntarānaṃ",
  "atk-abh03a:1989_11": "paṭhamajavanakusalānaṃ. Akusalānanti padepi eseva nayo. Yesaṃ yesanti idaṃ sabbesampi",
  "atk-abh03a:1989_12": "anantarapaccayadhammānaṃ. Saṅkhepalakkhaṇanti ayaṃ tāvettha pāḷivaṇṇanā.",
  "atk-abh03a:1990_0": "Ayaṃ pana anantarapaccayo nāma ṭhapetvā nibbānaṃ catubhūmako arūpadhammarāsiyevāti",
  "atk-abh03a:1990_1": "veditabbo. So jātivasena kusalākusalavipākakiriyato catudhā bhijjati. Tattha kusalo",
  "atk-abh03a:1990_2": "kāmāvacarādibhedato catubbidho hoti, akusalo kāmāvacarova vipāko catubhūmako, kiriyānantarapaccayo",
  "atk-abh03a:1990_3": "pana te bhūmakoti evamettha nānappakārabhedato viññātabbo vinicchayo.",
  "atk-abh03a:1991_0": "Evaṃ bhinne panettha kāmāvacarakusalo attanā sadisasseva kāmāvacarakusalassa anantarapaccayo",
  "atk-abh03a:1991_1": "hoti. Ñāṇasampayuttakāmāvacarakusalo pana rūpāvacarakusalassa arūpāvacarakusalassa",
  "atk-abh03a:1991_2": "lokuttarakusalassāti imesaṃ tiṇṇaṃ rāsīnaṃ anantarapaccayo hoti. Kāmāvacarakusalo",
  "atk-abh03a:1991_3": "ca kāmāvacaravipākassa, rūpāvacarārūpāvacaravipākassa, ñāṇasampayutto lokuttaravipākassāpīti",
  "atk-abh03a:1991_4": "imesaṃ catunnaṃ rāsīnaṃ anantarapaccayo hoti. Rūpāvacarakusalo rūpāvacarakusalassa,",
  "atk-abh03a:1991_5": "ñāṇasampayuttakāmāvacaravipākassa, rūpāvacaravipākassāti imesaṃ tiṇṇaṃ rāsīnaṃ anantarapaccayo",
  "atk-abh03a:1991_6": "hoti. Arūpāvacarakusalo tesaṃ dvinnaṃ vipākānaṃ attano kusalassa vipākassa cāti avisesena",
  "atk-abh03a:1991_7": "catunnaṃ rāsīnaṃ anantarapaccayo hoti. Visesena panettha nevasaññānāsaññāyatanakusalo",
  "atk-abh03a:1991_8": "anāgāmiphalasaṅkhātassa lokuttaravipākassapi anantarapaccayo hoti. Lokuttarakusalo",
  "atk-abh03a:1991_9": "lokuttaravipākasseva anantarapaccayo hoti. Akusalo avisesena akusalassa ceva kusalākusalavipākassa",
  "atk-abh03a:1991_10": "ca. Visesena panettha sukhamajjhattavedanāsampayutto akusalo rūpāvacarārūpāvacaravipākassāpīti",
  "atk-abh03a:1991_11": "imesaṃ catunnaṃ rāsīnaṃ anantarapaccayo hoti.",
  "atk-abh03a:1992_0": "Kāmāvacaravipākassa ñāṇasampayutto vā ñāṇavippayutto vā vipāko kāmāvacarakiriyāvajjanassa,",
  "atk-abh03a:1992_1": "ñāṇasampayuttavipāko panettha paṭisandhivasena uppajjamānassa rūpāvacarārūpāvacaravipākassāpīti",
  "atk-abh03a:1992_2": "imesaṃ catunnaṃ rāsīnaṃ anantarapaccayo hoti. Rūpāvacaravipāko sahetukakāmāvacaravipākassa",
  "atk-abh03a:1992_3": "rūpāvacarārūpāvacaravipākassa kāmāvacarakiriyāvajjanassāti imesaṃ catunnaṃ rāsīnaṃ",
  "atk-abh03a:1992_4": "anantarapaccayo hoti. Arūpāvacaravipāko tihetukakāmāvacaravipākassa arūpāvacaravipākassa",
  "atk-abh03a:1992_5": "kāmāvacarakiriyāvajjanassāti tiṇṇaṃ rāsīnaṃ anantarapaccayo hoti. Lokuttaravipāko",
  "atk-abh03a:1992_6": "tihetukakāmāvacaravipākassa rūpāvacarārūpāvacaralokuttaravipākassāti catunnaṃ rāsīnaṃ",
  "atk-abh03a:1992_7": "anantarapaccayo hoti.",
  "atk-abh03a:1993_0": "Kāmāvacarakiriyaṃ kāmāvacarakusalākusalassa catubhūmakavipākassa tebhūmakakiriyassāti",
  "atk-abh03a:1993_1": "navannaṃ rāsīnaṃ anantarapaccayo hoti. Rūpāvacarakiriyaṃ tihetukakāmāvacaravipākassa",
  "atk-abh03a:1993_2": "rūpāvacaravipākassa rūpāvacarakiriyassāti tiṇṇaṃ rāsīnaṃ anantarapaccayo hoti. Arūpāvacarakiriyaṃ",
  "atk-abh03a:1993_3": "tihetukakāmāvacaravipākassa rūpāvacarārūpāvacaralokuttaravipākassa arūpāvacarakiriyassāti",
  "atk-abh03a:1993_4": "pañcannaṃ rāsīnaṃ anantarapaccayo hotīti. Evamettha paccayuppannatopi viññātabbo vinicchayoti.",
  "atk-abh03a:1994": "Anantarapaccayaniddesavaṇṇanā.",
  "atk-abh03a:1995": "5. Samanantarapaccayaniddesavaṇṇanā",
  "atk-abh03a:1996": "5. Samanantarapaccayaniddesopi iminā samānagatikova. Ime pana dve paccayā mahāvitthārā, tasmā sabbacittuppattivasena tesaṃ upaparikkhitvā vitthāro gahetabboti.",
  "atk-abh03a:1997": "Samanantarapaccayaniddesavaṇṇanā.",
  "atk-abh03a:1998": "6. Sahajātapaccayaniddesavaṇṇanā",
  "atk-abh03a:1999_0": "6. Sahajātapaccayaniddese aññamaññanti añño aññassa. Iminā etesaṃ dhammānaṃ ekakkhaṇe",
  "atk-abh03a:1999_1": "paccayabhāvañceva paccayuppannabhāvañca dīpeti. Okkantikkhaṇeti pañcavokārabhave",
  "atk-abh03a:1999_2": "paṭisandhikkhaṇe. Tasmiñhi khaṇe nāmarūpaṃ okkantaṃ viya pakkhandantaṃ viya paralokato",
  "atk-abh03a:1999_3": "imaṃ lokaṃ āgantvā pavisantaṃ viya uppajjati, tasmā so khaṇo “okkantikkhaṇo”ti vuccati.",
  "atk-abh03a:1999_4": "Ettha ca rūpanti hadayavatthumattameva adhippetaṃ. Tañhi nāmassa, nāmañca tassa aññamaññaṃ",
  "atk-abh03a:1999_5": "sahajātapaccayaṭṭhaṃ pharati. Cittacetasikāti pavattiyaṃ cattāro khandhā. Sahajātapaccayenāti",
  "atk-abh03a:1999_6": "ettha cittasamuṭṭhānarūpā cittacetasikānaṃ paccayaṭṭhaṃ na pharanti, tasmā “aññamañña”nti",
  "atk-abh03a:1999_7": "na vuttaṃ. Tathā upādārūpā bhūtānaṃ. Rūpino dhammā arūpīnaṃ dhammānanti hadayavatthu",
  "atk-abh03a:1999_8": "catunnaṃ khandhānaṃ. Kiñci kāleti kismiñci kāle. Sahajātapaccayenāti paṭisandhiṃ",
  "atk-abh03a:1999_9": "sandhāya vuttaṃ. Na sahajātapaccayenāti pavattiṃ sandhāya vuttaṃ.",
  "atk-abh03a:2000_0": "Ayaṃ pana ‘cattāro khandhā arūpino aññamaññaṃ sahajātapaccayena paccayo’ti evaṃ chahi",
  "atk-abh03a:2000_1": "koṭṭhāsehi ṭhito. Tattha tayo koṭṭhāsā aññamaññavasena vuttā, tayo na aññamaññavasena.",
  "atk-abh03a:2000_2": "Tattha paṭhamakoṭṭhāse arūpameva paccayo ceva paccayuppannañca, dutiye rūpameva,",
  "atk-abh03a:2000_3": "tatiye nāmarūpaṃ, catutthe paccayo arūpaṃ, paccayuppannaṃ rūpaṃ; pañcame paccayopi",
  "atk-abh03a:2000_4": "paccayuppannampi rūpameva; chaṭṭhe paccayo rūpaṃ, paccayuppannaṃ arūpanti ayaṃ tāvettha pāḷivaṇṇanā.",
  "atk-abh03a:2001_0": "Ayaṃ pana sahajātapaccayo jātivasena kusalo akusalo vipāko kiriyaṃ rūpanti pañcadhā",
  "atk-abh03a:2001_1": "bhijjati. Tattha kusalo bhūmito catubbidho hoti, akusalo ekavidhova vipāko catubbidho,",
  "atk-abh03a:2001_2": "kiriyasaṅkhāto tividho, rūpaṃ ekavidhaṃ kāmāvacaramevāti evaṃ tāvettha nānappakārabhedato",
  "atk-abh03a:2001_3": "viññātabbo vinicchayo.",
  "atk-abh03a:2002_0": "Evaṃ bhinne panettha catubhūmakampi kusalaṃ pañcavokārabhave attanā sampayuttadhammānañceva",
  "atk-abh03a:2002_1": "cittasamuṭṭhānarūpassa ca sahajātapaccayo hoti, tathā akusalaṃ. Yaṃ panettha arūpe",
  "atk-abh03a:2002_2": "uppajjati, taṃ arūpadhammānaṃyeva sahajātapaccayo hoti.",
  "atk-abh03a:2003_0": "Kāmāvacararūpāvacaravipākaṃ cittasamuṭṭhānarūpassa ceva sampayuttadhammānañca sahajātapaccayo",
  "atk-abh03a:2003_1": "hoti. Yaṃ panettha rūpaṃ na samuṭṭhāpeti, taṃ sampayuttadhammānaññeva. Yaṃ paṭisandhiyaṃ",
  "atk-abh03a:2003_2": "uppajjati, taṃ kaṭattārūpānañcāpi sahajātapaccayo hoti. Arūpāvacaravipākaṃ sampayuttadhammānaññeva.",
  "atk-abh03a:2003_3": "Lokuttaravipākaṃ pañcavokāre sampayuttadhammānañceva cittasamuṭṭhānarūpānañca, catuvokāre",
  "atk-abh03a:2003_4": "arūpānaññeva. Kāmāvacaraarūpāvacarakiriyā pañcavokāre sampayuttakānañceva cittasamuṭṭhānarūpānañca",
  "atk-abh03a:2003_5": "sahajātapaccayo hoti, catuvokāre arūpānaññeva. Rūpāvacarakiriyā sampayuttadhammānañceva",
  "atk-abh03a:2003_6": "cittasamuṭṭhānarūpānañca ekantena sahajātapaccayo hoti.",
  "atk-abh03a:2004_0": "Catusamuṭṭhānikassa rūpassa kammasamuṭṭhānarūpe ekaṃ mahābhūtaṃ tiṇṇaṃ, tīṇi ekassa,",
  "atk-abh03a:2004_1": "dve dvinnaṃ mahābhūtānaṃ, mahābhūtā upādārūpassa sahajātapaccayena paccayo. Kāmāvacararūpāvacarapaṭisandhikkhaṇe",
  "atk-abh03a:2004_2": "vatthurūpaṃ vipākakkhandhānaṃ sahajātapaccayena paccayo. Utucittāhārasamuṭṭhānesu",
  "atk-abh03a:2004_3": "pana mahābhūtāni aññamaññañceva upādārūpassa ca sahajātapaccayena paccayoti evamettha",
  "atk-abh03a:2004_4": "paccayuppannatopi viññātabbo vinicchayoti.",
  "atk-abh03a:2005": "Sahajātapaccayaniddesavaṇṇanā.",
  "atk-abh03a:2006": "7. Aññamaññapaccayaniddesavaṇṇanā",
  "atk-abh03a:2007_0": "7. Aññamaññapaccayaniddese sahajātapaccayaniddesassa purimānaṃ tiṇṇaṃ koṭṭhāsānaṃ",
  "atk-abh03a:2007_1": "vasena pāḷi āgatā. Tassā tattha vuttasadisāva vaṇṇanāti puna na gahitā. Ayampi ca",
  "atk-abh03a:2007_2": "aññamaññapaccayo jātivasena kusalo akusalo vipāko kiriyaṃ rūpanti pañcadhā bhinno.",
  "atk-abh03a:2007_3": "Tattha kusalo bhūmito catubbidho. Sabbaṃ purimasadisamevāti evamettha nānappakārabhedato",
  "atk-abh03a:2007_4": "viññātabbo vinicchayo.",
  "atk-abh03a:2008_0": "Evaṃ bhinne panettha sabbampi catubhūmakaṃ kusalaṃ attanā sampayuttadhammānaṃ aññamaññapaccayena",
  "atk-abh03a:2008_1": "paccayo. Tathā akusalaṃ. Vipāke pana kāmāvacararūpāvacaravipākaṃ paṭisandhiyaṃ vatthurūpassa,",
  "atk-abh03a:2008_2": "pavatte sampayuttadhammānaññeva. Arūpāvacaralokuttaravipākaṃ attanā sampayuttadhammānaññeva",
  "atk-abh03a:2008_3": "aññamaññapaccayena paccayo. Sabbampi kiriyaṃ sampayuttadhammānaññeva aññamaññapaccayena",
  "atk-abh03a:2008_4": "paccayo. Catusamuṭṭhānikarūpassa kammasamuṭṭhāne ekaṃ mahābhūtaṃ tiṇṇaṃ, tīṇi ekassa,",
  "atk-abh03a:2008_5": "dve dvinnaṃ mahābhūtānaṃ aññamaññapaccayena paccayo. Kāmāvacararūpāvacarapaṭisandhiyaṃ",
  "atk-abh03a:2008_6": "vatthurūpaṃ vipākakkhandhānaṃ aññamaññapaccayena paccayo. Utucittāhārasamuṭṭhānesu",
  "atk-abh03a:2008_7": "mahābhūtāneva mahābhūtānaṃ aññamaññapaccayena paccayoti evamettha paccayuppannatopi",
  "atk-abh03a:2008_8": "viññātabbo vinicchayoti.",
  "atk-abh03a:2009": "Aññamaññapaccayaniddesavaṇṇanā.",
  "atk-abh03a:2010": "8. Nissayapaccayaniddesavaṇṇanā",
  "atk-abh03a:2011_0": "8. Nissayapaccayaniddese sahajātapaccayaniddesassa purimānaṃ pañcannaṃ koṭṭhāsānaṃ",
  "atk-abh03a:2011_1": "vasena sahajātanissayanayaṃ dassetvā puna chaṭṭhena koṭṭhāsena purejātanissayanayaṃ",
  "atk-abh03a:2011_2": "dassetuṃ cakkhāyatanaṃ cakkhuviññāṇadhātuyātiādi āraddhaṃ. Tattha yaṃ rūpaṃ nissāyāti",
  "atk-abh03a:2011_3": "vatthurūpaṃ sandhāya vuttaṃ. Tañhi nissāya tividhā manodhātu, ṭhapetvā arūpavipākaṃ",
  "atk-abh03a:2011_4": "dvāsattatividhā manoviññāṇadhātūti imāni pañcasattati cittāni vattantīti ayaṃ tāvettha",
  "atk-abh03a:2011_5": "pāḷivaṇṇanā. Ayampi nissayapaccayo jātivasena kusalādibhedato pañcadhāva bhijjati.",
  "atk-abh03a:2011_6": "Tattha kusalo bhūmito catubbidhova akusalo ekavidho vipāko catubbidho, kiriyasaṅkhāto",
  "atk-abh03a:2011_7": "tividho, rūpaṃ ekavidhamevāti evamettha nānappakārabhedato viññātabbo vinicchayo.",
  "atk-abh03a:2012_0": "Evaṃ bhinne panettha catubhūmakampi kusalaṃ pañcavokāre sampayuttakkhandhānañceva",
  "atk-abh03a:2012_1": "cittasamuṭṭhānarūpassa ca nissayapaccayena paccayo hoti. Tathā akusalaṃ. Yaṃ panettha",
  "atk-abh03a:2012_2": "āruppe uppajjati, taṃ arūpadhammānaññeva nissayapaccayo hoti. Kāmāvacararūpāvacaravipākaṃ",
  "atk-abh03a:2012_3": "pavatte sampayuttadhammānañceva cittasamuṭṭhānarūpassa ca, paṭisandhiyaṃ kaṭattārūpassāpi",
  "atk-abh03a:2012_4": "nissayapaccayo hoti. Arūpāvacaravipākaṃ sampayuttakkhandhānaṃyeva hoti. Lokuttaravipākaṃ",
  "atk-abh03a:2012_5": "pañcavokāre; sampayuttakānañceva cittasamuṭṭhānarūpassa ca, catuvokāre arūpasseva",
  "atk-abh03a:2012_6": "nissayapaccayo hoti. Kāmāvacaraarūpāvacarakiriyā pañcavokāre sampayuttakānañceva",
  "atk-abh03a:2012_7": "cittasamuṭṭhānarūpassa ca nissayapaccayo hoti, catuvokāre arūpānaññeva. Rūpāvacarakiriyā",
  "atk-abh03a:2012_8": "sampayuttakānañceva cittasamuṭṭhānarūpassa ca ekantena nissayapaccayo hoti.",
  "atk-abh03a:2013_0": "Catusamuṭṭhānikarūpassa ca kammasamuṭṭhānarūpe ekaṃ mahābhūtaṃ tiṇṇaṃ, tīṇi ekassa,",
  "atk-abh03a:2013_1": "dve dvinnaṃ mahābhūtānaṃ, mahābhūtā upādārūpānaṃ, vatthurūpaṃ pañcavokārabhave catubhūmakakusalassa,",
  "atk-abh03a:2013_2": "akusalassa, ṭhapetvā āruppavipākañceva dve pañcaviññāṇāni ca sesatebhūmakavipākassa,",
  "atk-abh03a:2013_3": "tebhūmakakiriyassāti imesaṃ catunnaṃ dhammarāsīnaṃ nissayapaccayo hoti. Cakkhāyatanādīni",
  "atk-abh03a:2013_4": "pañca sasampayuttānaṃ cakkhuviññāṇādīnaṃ nissayapaccayo hoti. Utucittāhārasamuṭṭhānesu",
  "atk-abh03a:2013_5": "pana mahābhūtā mahābhūtānañceva upādārūpassa ca nissayapaccayena paccayoti evamettha",
  "atk-abh03a:2013_6": "paccayuppannatopi viññātabbo vinicchayoti.",
  "atk-abh03a:2014": "Nissayapaccayaniddesavaṇṇanā.",
  "atk-abh03a:2015": "9. Upanissayapaccayaniddesavaṇṇanā",
  "atk-abh03a:2016_0": "9. Upanissayapaccayaniddese purimā purimāti anantarūpanissaye samanantarātītā labbhanti,",
  "atk-abh03a:2016_1": "ārammaṇūpanissayapakatūpanissayesu nānāvīthivasena purimatarā. Te tayopi rāsayo kusalavasena",
  "atk-abh03a:2016_2": "kusalapade labbhanti, kusalena pana akusale samanantarātītā na labbhanti. Teneva",
  "atk-abh03a:2016_3": "vuttaṃ – “akusalānaṃ dhammānaṃ kesañci upanissayapaccayena paccayo”ti. Idañhi – “kusalo",
  "atk-abh03a:2016_4": "dhammo akusalassa dhammassa upanissayapaccayena paccayo; ārammaṇūpanissayo pakatūpanissayo.",
  "atk-abh03a:2016_5": "Ārammaṇūpanissayo – dānaṃ datvā sīlaṃ samādiyitvā uposathakammaṃ katvā taṃ garuṃ",
  "atk-abh03a:2016_6": "katvā assādeti abhinandati, taṃ garuṃ katvā rāgo uppajjati, diṭṭhi uppajjati, pubbe",
  "atk-abh03a:2016_7": "suciṇṇāni garuṃ katvā assādeti abhinandati, taṃ garuṃ katvā rāgo uppajjati, diṭṭhi",
  "atk-abh03a:2016_8": "uppajjati. Jhānā vuṭṭhahitvā jhānaṃ garuṃ katvā assādeti abhinandati, taṃ garuṃ katvā",
  "atk-abh03a:2016_9": "rāgo uppajjati diṭṭhi uppajjati. Pakatūpanissayo – saddhaṃ upanissāya mānaṃ jappeti,",
  "atk-abh03a:2016_10": "diṭṭhiṃ gaṇhāti. Sīlaṃ sutaṃ cāgaṃ paññaṃ upanissāya mānaṃ jappeti, diṭṭhiṃ gaṇhāti.",
  "atk-abh03a:2016_11": "Saddhā sīlaṃ sutaṃ cāgo paññā rāgassa dosassa mohassa mānassa diṭṭhiyā patthanāya",
  "atk-abh03a:2016_12": "upanissayapaccayena paccayo”ti imaṃ nayaṃ sandhāya vuttaṃ. Kusalena abyākate tayopi",
  "atk-abh03a:2016_13": "labbhanti, tathā akusalena akusale.",
  "atk-abh03a:2017_0": "Akusalena pana kusale samanantarātītā na labbhanti. Tena vuttaṃ – “kusalānaṃ dhammānaṃ",
  "atk-abh03a:2017_1": "kesañci upanissayapaccayena paccayo”ti. Idampi hi – “akusalo dhammo kusalassa dhammassa",
  "atk-abh03a:2017_2": "upanissayapaccayena paccayo. Pakatūpanissayo – rāgaṃ upanissāya dānaṃ deti, sīlaṃ",
  "atk-abh03a:2017_3": "samādiyati, uposathakammaṃ karoti, jhānaṃ uppādeti vipassanaṃ uppādeti, maggaṃ uppādeti,",
  "atk-abh03a:2017_4": "abhiññaṃ uppādeti, samāpattiṃ uppādeti; dosaṃ mohaṃ mānaṃ diṭṭhiṃ patthanaṃ upanissāya",
  "atk-abh03a:2017_5": "dānaṃ deti…pe… samāpattiṃ uppādeti. Rāgo doso moho māno diṭṭhi patthanā saddhāya",
  "atk-abh03a:2017_6": "sīlassa sutassa cāgassa paññāya upanissayapaccayena paccayo. Pāṇaṃ hantvā tassa paṭighātatthāya",
  "atk-abh03a:2017_7": "dānaṃ detī”tiādinā nayena pañhāvāre āgataṃ pakatūpanissayameva sandhāya vuttaṃ. Akusalaṃ",
  "atk-abh03a:2017_8": "pana kusalassa ārammaṇūpanissayo na hoti. Kasmā? Taṃ garuṃ katvā tassa appavattanatoti",
  "atk-abh03a:2017_9": "yathā anantarūpanissayo, evaṃ ārammaṇūpanissayopettha na labbhatīti veditabbo. Akusalena",
  "atk-abh03a:2017_10": "abyākatapade ārammaṇūpanissayova na labbhati. Na hi abyākatā dhammā akusalaṃ garuṃ",
  "atk-abh03a:2017_11": "karonti. Yasmā pana anantaratā labbhati, tasmā ettha “kesañcī”ti na vuttaṃ. Abyākatena",
  "atk-abh03a:2017_12": "pana abyākate kusale akusaleti tīsu nayesu tayopi upanissayā labbhanteva. Puggalopi",
  "atk-abh03a:2017_13": "senāsanampīti idaṃ dvayaṃ pakatūpanissayavasena vuttaṃ. Idañhi dvayaṃ kusalākusalapavattiyā",
  "atk-abh03a:2017_14": "balavapaccayo hoti. Paccayabhāvo cassa panettha pariyāyavasena veditabboti ayaṃ tāvettha pāḷivaṇṇanā.",
  "atk-abh03a:2018_0": "Ayaṃ pana upanissayapaccayo nāma saddhiṃ ekaccāya paññattiyā sabbepi catubhūmakadhammā.",
  "atk-abh03a:2018_1": "Vibhāgato pana ārammaṇūpanissayādivasena tividho hoti. Tattha ārammaṇūpanissayo ārammaṇādhipatinā",
  "atk-abh03a:2018_2": "ninnānākaraṇoti heṭṭhā vuttanayeneva nānappakārabhedato gahetabbo. Anantarūpanissayo",
  "atk-abh03a:2018_3": "anantarapaccayena ninnānākaraṇo, sopi heṭṭhā vuttanayeneva nānappakārabhedato veditabbo.",
  "atk-abh03a:2018_4": "Paccayuppannatopi nesaṃ tattha vuttanayeneva vinicchayo veditabbo. Pakatūpanissayo",
  "atk-abh03a:2018_5": "pana jātivasena kusalākusalavipākakiriyarūpabhedato pañcavidho hoti, kusalādīnaṃ",
  "atk-abh03a:2018_6": "pana bhūmibhedato anekavidhoti evaṃ tāvettha nānappakārabhedato viññātabbo vinicchayo.",
  "atk-abh03a:2019_0": "Evaṃ bhinne panettha tebhūmakakusalo catubhūmakassāpi kusalassa akusalassa vipākakiriyassāti",
  "atk-abh03a:2019_1": "catunnaṃ rāsīnaṃ pakatūpanissayo hoti. Lokuttaro akusalasseva na hoti. Amhākaṃ ācariyena",
  "atk-abh03a:2019_2": "“lokuttaradhammo nibbattito”ti iminā pana nayena aññesaṃ akusalassāpi hoti. Yassa",
  "atk-abh03a:2019_3": "vā uppajjissati, tassāpi anuttaresu vimokkhesu pihaṃ upaṭṭhāpayato iminā nayena hotiyeva.",
  "atk-abh03a:2019_4": "Akusalo sabbesampi catubhūmakānaṃ khandhānaṃ pakatūpanissayo hoti, tathā tebhūmakavipāko.",
  "atk-abh03a:2019_5": "Lokuttaravipāke heṭṭhimāni tīṇi phalāni akusalasseva na honti, upariṭṭhimaṃ kusalassāpi.",
  "atk-abh03a:2019_6": "Purimanayena pana aññesaṃ vā yassa vā uppajjissati, tassa santāne sabbopi lokuttaravipāko",
  "atk-abh03a:2019_7": "sabbesaṃ kusalādīnaṃ arūpakkhandhānaṃ pakatūpanissayo hoti. Kiriyasaṅkhātopi pakatūpanissayo",
  "atk-abh03a:2019_8": "catubhūmakānaṃ akusalādikhandhānaṃ hotiyeva, tathā rūpasaṅkhāto. Sayaṃ pana rūpaṃ",
  "atk-abh03a:2019_9": "imasmiṃ paṭṭhānamahāpakaraṇe āgatanayena upanissayapaccayaṃ na labhati, suttantikapariyāyena",
  "atk-abh03a:2019_10": "pana labhatīti vattuṃ vaṭṭati. Evamettha paccayuppannatopi viññātabbo vinicchayoti.",
  "atk-abh03a:2020": "Upanissayapaccayaniddesavaṇṇanā.",
  "atk-abh03a:2021": "10. Purejātapaccayaniddesavaṇṇanā",
  "atk-abh03a:2022_0": "10. Purejātapaccayaniddese purejātapaccayena paccayoti ettha purejātaṃ nāma yassa",
  "atk-abh03a:2022_1": "paccayo hoti, tato purimataraṃ jātaṃ jātikkhaṇaṃ atikkamitvā ṭhitikkhaṇappattaṃ.",
  "atk-abh03a:2022_2": "Cakkhāyatanantiādi vatthupurejātavasena vuttaṃ. Rūpāyatanantiādi ārammaṇapurejātavasena.",
  "atk-abh03a:2022_3": "Kiñcikāle purejātapaccayenāti pavattiṃ sandhāya vuttaṃ. Kiñcikāle na purejātapaccayenāti",
  "atk-abh03a:2022_4": "paṭisandhiṃ sandhāya vuttaṃ. Evaṃ sabbathāpi pañcadvāre vatthārammaṇavasena, manodvāre",
  "atk-abh03a:2022_5": "vatthuvasenevāyaṃ pāḷi āgatā, pañhāvāre pana “ārammaṇapurejātaṃ – sekkhā vā puthujjanā",
  "atk-abh03a:2022_6": "vā cakkhuṃ aniccato dukkhato anattato vipassantī”ti āgatattā manodvārepi ārammaṇapurejātaṃ",
  "atk-abh03a:2022_7": "labbhateva. Idha pana sāvasesavasena desanā katāti ayaṃ tāvettha pāḷivaṇṇanā.",
  "atk-abh03a:2023_0": "Ayaṃ pana purejātapaccayo suddharūpameva hoti. Tañca kho uppādakkhaṇaṃ atikkamitvā",
  "atk-abh03a:2023_1": "ṭhitippattaṃ aṭṭhārasavidhaṃ rūparūpameva. Taṃ sabbampi vatthupurejātaṃ ārammaṇapurejātanti",
  "atk-abh03a:2023_2": "dvidhā ṭhitaṃ. Tattha cakkhāyatanaṃ…pe… kāyāyatanaṃ vatthurūpanti idaṃ vatthupurejātaṃ",
  "atk-abh03a:2023_3": "nāma. Sesaṃ imāya pāḷiyā āgatañca anāgatañca vaṇṇo saddo gandho raso catasso dhātuyo",
  "atk-abh03a:2023_4": "tīṇi indriyāni kabaḷīkāro āhāroti dvādasavidhaṃ rūpaṃ ārammaṇapurejātapaccayo nāmāti",
  "atk-abh03a:2023_5": "evamettha nānappakārabhedato viññātabbo vinicchayo.",
  "atk-abh03a:2024_0": "Evaṃ bhinne panettha cakkhāyatanaṃ dvinnaṃ cakkhuviññāṇānaṃ purejātapaccayena paccayo,",
  "atk-abh03a:2024_1": "tathā itarāni cattāri sotaviññāṇādīnaṃ. Vatthurūpaṃ pana ṭhapetvā dvipañcaviññāṇāni",
  "atk-abh03a:2024_2": "cattāro ca āruppavipāke sesānaṃ sabbesampi catubhūmakānaṃ kusalākusalābyākatānaṃ",
  "atk-abh03a:2024_3": "cittacetasikānaṃ purejātapaccayo hoti. Rūpādīni pana pañcārammaṇāni dvipañcaviññāṇānañceva",
  "atk-abh03a:2024_4": "manodhātūnañca ekanteneva purejātapaccayā honti. Aṭṭhārasavidhampi panetaṃ rūparūpaṃ",
  "atk-abh03a:2024_5": "kāmāvacarakusalassa rūpāvacarato abhiññākusalassa akusalassa tadārammaṇabhāvino kāmāvacaravipākassa",
  "atk-abh03a:2024_6": "kāmāvacarakiriyassa rūpāvacarato abhiññākiriyassāti imesaṃ channaṃ rāsīnaṃ purejātapaccayo",
  "atk-abh03a:2024_7": "hotīti evamettha paccayuppannatopi viññātabbo vinicchayoti.",
  "atk-abh03a:2025": "Purejātapaccayaniddesavaṇṇanā.",
  "atk-abh03a:2026": "11. Pacchājātapaccayaniddesavaṇṇanā",
  "atk-abh03a:2027_0": "11. Pacchājātapaccayaniddese pacchājātāti yassa kāyassa paccayā honti, tasmiṃ uppajjitvā",
  "atk-abh03a:2027_1": "ṭhite jātā. Purejātassāti tesaṃ uppādato paṭhamataraṃ jātassa jātikkhaṇaṃ atikkamitvā",
  "atk-abh03a:2027_2": "ṭhitippattassa. Imassa kāyassāti imassa catusamuṭṭhānikatisamuṭṭhānikabhūtaupādārūpasaṅkhātassa",
  "atk-abh03a:2027_3": "kāyassa. Ettha ca tisamuṭṭhānikakāyoti āhārasamuṭṭhānassa abhāvato brahmapārisajjādīnaṃ",
  "atk-abh03a:2027_4": "kāyo veditabbo. Ayamettha pāḷivaṇṇanā. Ayaṃ pana pacchājātapaccayo nāma saṅkhepato",
  "atk-abh03a:2027_5": "ṭhapetvā āruppavipāke avasesā catubhūmakā arūpakkhandhā. So jātivasena kusalākusalavipākakiriyabhedena",
  "atk-abh03a:2027_6": "catudhā bhijjatīti evamettha nānappakārabhedato viññātabbo vinicchayo.",
  "atk-abh03a:2028_0": "Evaṃ bhinne panettha pañcavokārabhave uppannaṃ catubhūmakakusalañca akusalañca uppādakkhaṇaṃ",
  "atk-abh03a:2028_1": "atikkamitvā ṭhitippattassa catusamuṭṭhānikatisamuṭṭhānikarūpakāyassa pacchājātapaccayo",
  "atk-abh03a:2028_2": "hoti. Vipākepi ṭhapetvā paṭisandhivipākaṃ avaseso kāmāvacararūpāvacaravipāko tasseva",
  "atk-abh03a:2028_3": "ekantena pacchājātapaccayo hoti. Lokuttaropi pañcavokāre uppannavipāko tasseva pacchājātapaccayo",
  "atk-abh03a:2028_4": "hoti. Tebhūmakakiriyāpi pañcavokāre uppannāva vuttappakārassa kāyassa pacchājātapaccayo",
  "atk-abh03a:2028_5": "hotīti evamettha paccayuppannatopi viññātabbo vinicchayoti.",
  "atk-abh03a:2029": "Pacchājātapaccayaniddesavaṇṇanā.",
  "atk-abh03a:2030": "12. Āsevanapaccayaniddesavaṇṇanā",
  "atk-abh03a:2031_0": "12. Āsevanapaccayaniddese purimā purimāti sabbanayesu samanantarātītāva daṭṭhabbā.",
  "atk-abh03a:2031_1": "Kasmā panettha anantarapaccaye viya “purimā purimā kusalā dhammā pacchimānaṃ pacchimānaṃ",
  "atk-abh03a:2031_2": "abyākatānaṃ dhammāna”ntiādinā nayena bhinnajātikehi saddhiṃ niddeso na katoti? Attano",
  "atk-abh03a:2031_3": "gatiṃ gāhāpetuṃ asamatthatāya. Bhinnajātikā hi bhinnajātikānaṃ arūpadhammānaṃ āsevanaguṇena",
  "atk-abh03a:2031_4": "paguṇabalavabhāvaṃ sādhayamānā attano kusalādibhāvasaṅkhātaṃ gatiṃ gāhāpetuṃ na sakkonti.",
  "atk-abh03a:2031_5": "Tasmā tehi saddhiṃ niddesaṃ akatvā ye yesaṃ vāsanāsaṅkhātena āsevanena paguṇatarabalavatarabhāvavisiṭṭhaṃ",
  "atk-abh03a:2031_6": "attano kusalādibhāvasaṅkhātaṃ gatiṃ gāhāpetuṃ sakkonti, tesaṃ tehi samānajātikeheva",
  "atk-abh03a:2031_7": "saddhiṃ niddeso katoti veditabbo. Atha vipākābyākataṃ kasmā na gahitanti? Āsevanābhāvena.",
  "atk-abh03a:2031_8": "Vipākañhi kammavasena vipākabhāvappattaṃ kammapariṇāmitaṃ hutvā vattati nirussāhaṃ",
  "atk-abh03a:2031_9": "dubbalanti taṃ āsevanaguṇena attano sabhāvaṃ gāhāpetvā paribhāvetvā neva aññaṃ vipākaṃ",
  "atk-abh03a:2031_10": "uppādetuṃ sakkoti, na purimavipākānubhāvaṃ gahetvā uppajjitunti. Kammavegakkhittaṃ",
  "atk-abh03a:2031_11": "pana patitaṃ viya hutvā uppajjatīti sabbathāpi vipāke āsevanaṃ natthīti āsevanābhāvena",
  "atk-abh03a:2031_12": "vipākaṃ na gahitaṃ. Kusalākusalakiriyānantaraṃ uppajjamānampi cetaṃ kammapaṭibaddhavuttitāya",
  "atk-abh03a:2031_13": "āsevanaguṇaṃ na gaṇhātīti kusalādayopissa āsevanapaccayā na honti. Apica nānājātikattāpete",
  "atk-abh03a:2031_14": "na hontiyeva. Bhūmito pana ārammaṇato vā nānājātikattaṃ nāma natthi. Tasmā kāmāvacarakusalakiriyāmahaggatakusalakiriyānampi,",
  "atk-abh03a:2031_15": "saṅkhārārammaṇañca anulomakusalaṃ nibbānārammaṇassa gotrabhukusalassa āsevanapaccayo",
  "atk-abh03a:2031_16": "hotiyevāti ayaṃ tāvettha pāḷivaṇṇanā. Ayaṃ pana āsevanapaccayo jātito tāva kusalo",
  "atk-abh03a:2031_17": "akusalo kiriyābyākatoti tidhā ṭhito. Tattha kusalo bhūmito kāmāvacaro rūpāvacaro",
  "atk-abh03a:2031_18": "arūpāvacaroti tividho hoti, akusalo kāmāvacarova kiriyābyākato kāmāvacaro rūpāvacaro",
  "atk-abh03a:2031_19": "arūpāvacaroti tividhova, lokuttaro āsevanapaccayo nāma natthīti evamettha nānappakārabhedato",
  "atk-abh03a:2031_20": "viññātabbo vinicchayo.",
  "atk-abh03a:2032_0": "Evaṃ bhinne panettha kāmāvacarakusalaṃ attano anantarassa kāmāvacarakusalasseva.",
  "atk-abh03a:2032_1": "Yaṃ panettha ñāṇasampayuttaṃ, taṃ attanā sadisavedanassa rūpāvacarakusalassa arūpāvacarakusalassa",
  "atk-abh03a:2032_2": "lokuttarakusalassāti imesaṃ rāsīnaṃ āsevanapaccayo hoti. Rūpāvacarakusalaṃ pana rūpāvacarakusalasseva.",
  "atk-abh03a:2032_3": "Arūpāvacarakusalaṃ arūpāvacarakusalasseva. Akusalaṃ pana akusalasseva āsevanapaccayo",
  "atk-abh03a:2032_4": "hoti. Kiriyato pana kāmāvacarakiriyasaṅkhāto tāva kāmāvacarakiriyasseva. Yo panettha",
  "atk-abh03a:2032_5": "ñāṇasampayutto, so attanā sadisavedanassa rūpāvacarakiriyassa arūpāvacarakiriyassāti",
  "atk-abh03a:2032_6": "imesaṃ rāsīnaṃ āsevanapaccayo hoti. Rūpāvacarakiriyasaṅkhāto pana rūpāvacarakiriyasseva,",
  "atk-abh03a:2032_7": "arūpāvacarakiriyasaṅkhāto arūpāvacarakiriyasseva āsevanapaccayo hoti. Vipāko pana",
  "atk-abh03a:2032_8": "ekadhammassāpi ekadhammopi vā koci vipākassa āsevanapaccayo natthīti evamettha paccayuppannatopi",
  "atk-abh03a:2032_9": "viññātabbo vinicchayoti.",
  "atk-abh03a:2033": "Āsevanapaccayaniddesavaṇṇanā.",
  "atk-abh03a:2034": "13. Kammapaccayaniddesavaṇṇanā",
  "atk-abh03a:2035_0": "13. Kammapaccayaniddese kammanti cetanākammameva. Kaṭattā ca rūpānanti kammassa kaṭattā",
  "atk-abh03a:2035_1": "uppannarūpānaṃ. Kammapaccayenāti anekānampi kappakoṭīnaṃ matthake attano phalaṃ uppādetuṃ",
  "atk-abh03a:2035_2": "samatthena nānākkhaṇikakammapaccayenāti attho. Kusalākusalañhi kammaṃ attano pavattikkhaṇe",
  "atk-abh03a:2035_3": "phalaṃ na deti. Yadi dadeyya, yaṃ manusso devalokūpagaṃ kusalakammaṃ karoti, tassānubhāvena",
  "atk-abh03a:2035_4": "tasmiṃyeva khaṇe devo bhaveyya. Yasmiṃ pana khaṇe taṃ kataṃ, tato aññasmiṃ khaṇe",
  "atk-abh03a:2035_5": "avijjamānampi kevalaṃ kaṭattāyeva diṭṭheva dhamme upapajje vā apare vā pariyāye avasesapaccayasamāyoge",
  "atk-abh03a:2035_6": "sati phalaṃ uppādeti niruddhāpi purimasippādikiriyā viya kālantare pacchimasippādikiriyāya.",
  "atk-abh03a:2035_7": "Tasmā nānākkhaṇikakammapaccayoti vuccati. Cetanā sampayuttakānaṃ dhammānanti yā kāci",
  "atk-abh03a:2035_8": "cetanā attanā sampayuttakānaṃ dhammānaṃ. Taṃsamuṭṭhānānanti iminā paṭisandhikkhaṇe",
  "atk-abh03a:2035_9": "kaṭattārūpampi gaṇhāti. Kammapaccayenāti idaṃ sahajātacetanaṃ sandhāya vuttaṃ. Kusalādīsu",
  "atk-abh03a:2035_10": "hi yā kāci sahajātacetanā sesadhammānaṃ cittapayogasaṅkhātena kiriyābhāvena upakārikā",
  "atk-abh03a:2035_11": "hoti. Tasmā sahajātakammapaccayoti vuccati. Ayaṃ tāvettha pāḷivaṇṇanā.",
  "atk-abh03a:2036_0": "Ayaṃ pana kammapaccayo atthato catubhūmikacetanāmattameva. So hi jātibhedato kusalo",
  "atk-abh03a:2036_1": "akusalo vipāko kiriyāti catudhā bhijjati. Tattha kusalo bhūmito kāmāvacarādivasena",
  "atk-abh03a:2036_2": "catudhā bhijjati. Akusalo ekadhāva vipāko catudhā, kiriyā tidhāvāti evamettha nānappakārabhedato",
  "atk-abh03a:2036_3": "viññātabbo vinicchayo.",
  "atk-abh03a:2037_0": "Evaṃ bhinne panettha sahajātā kāmāvacarakusalacetanā pañcavokāre attanā sampayuttadhammānañceva",
  "atk-abh03a:2037_1": "cittasamuṭṭhānarūpassa ca, catuvokāre sampayuttakkhandhānaññeva sahajātakammapaccayo",
  "atk-abh03a:2037_2": "hoti. Uppajjitvā niruddhā pana attano vipākānaṃ khandhānaṃ kaṭattā ca rūpānaṃ nānākkhaṇikakammapaccayena",
  "atk-abh03a:2037_3": "paccayo hoti. Sā ca kho pañcavokāreyeva, na aññattha. Sahajātā rūpāvacarakusalacetanā",
  "atk-abh03a:2037_4": "attanā sampayuttadhammānañceva cittasamuṭṭhānarūpānañca ekanteneva sahajātakammapaccayena",
  "atk-abh03a:2037_5": "paccayo. Uppajjitvā niruddhā pana attano vipākānañceva kaṭattārūpānañca nānākkhaṇikakammapaccayena",
  "atk-abh03a:2037_6": "paccayo. Arūpāvacarā pana lokuttarā ca sahajātā kusalacetanā pañcavokāre attanā sampayuttadhammānañceva",
  "atk-abh03a:2037_7": "cittasamuṭṭhānarūpānañca, catuvokāre sampayuttakkhandhānaññeva sahajātakammapaccayena",
  "atk-abh03a:2037_8": "paccayo. Uppajjitvā niruddhā panesā duvidhāpi attano attano vipākakkhandhānaññeva",
  "atk-abh03a:2037_9": "nānākkhaṇikakammapaccayena paccayo. Sahajātā akusalacetanā pañcavokāre attanā sampayuttakkhandhānañceva",
  "atk-abh03a:2037_10": "cittasamuṭṭhānarūpānañca catuvokāre arūpakkhandhānaññeva sahajātakammapaccayena paccayo.",
  "atk-abh03a:2037_11": "Uppajjitvā niruddhā pana vipākakkhandhānañceva kaṭattārūpānañca nānākkhaṇikakammapaccayena paccayo.",
  "atk-abh03a:2038_0": "Kāmāvacararūpāvacarato vipākacetanā attanā sampayuttadhammānaṃ pavatte cittasamuṭṭhānarūpānaṃ,",
  "atk-abh03a:2038_1": "paṭisandhiyaṃ kaṭattārūpānañca sahajātakammapaccayena paccayo. Arūpāvacaravipākacetanā",
  "atk-abh03a:2038_2": "attanā sampayuttadhammānaññeva sahajātakammapaccayena paccayo. Lokuttaravipākacetanā",
  "atk-abh03a:2038_3": "pañcavokāre attanā sampayuttadhammānañceva cittasamuṭṭhānarūpassa ca, catuvokāre",
  "atk-abh03a:2038_4": "arūpasseva sahajātakammapaccayena paccayo. Tebhūmikā kiriyacetanā pañcavokāre sampayuttadhammānañceva",
  "atk-abh03a:2038_5": "cittasamuṭṭhānarūpassa ca sahajātakammapaccayena paccayo. Yā panettha āruppe uppajjati,",
  "atk-abh03a:2038_6": "sā arūpadhammānaññeva sahajātakammapaccayena paccayoti evamettha paccayuppannatopi",
  "atk-abh03a:2038_7": "viññātabbo vinicchayoti.",
  "atk-abh03a:2039": "Kammapaccayaniddesavaṇṇanā.",
  "atk-abh03a:2040": "14. Vipākapaccayaniddesavaṇṇanā",
  "atk-abh03a:2041_0": "14. Vipākapaccayaniddese vipākā cattāro khandhāti yasmā kammasamuṭṭhānāpi rūpā vipākā",
  "atk-abh03a:2041_1": "na honti, tasmā “vipākā”ti vatvā “cattāro khandhā”ti vuttaṃ. Evaṃ ayaṃ pāḷi arūpadhammānaññeva",
  "atk-abh03a:2041_2": "vipākapaccayavasena āgatā. Pañhāvāre pana “vipākābyākato eko khandho tiṇṇaṃ khandhānaṃ",
  "atk-abh03a:2041_3": "cittasamuṭṭhānānañca rūpānaṃ vipākapaccayena paccayo. Paṭisandhikkhaṇe vipākābyākato",
  "atk-abh03a:2041_4": "eko khandho tiṇṇannaṃ khandhānaṃ kaṭattā ca rūpānaṃ vipākapaccayena paccayo”ti āgatattā",
  "atk-abh03a:2041_5": "cittasamuṭṭhānakammasamuṭṭhānarūpānampi vipākapaccayo labbhati. Idha pana sāvasesavasena",
  "atk-abh03a:2041_6": "desanā katāti ayaṃ tāvettha pāḷivaṇṇanā. Ayaṃ pana vipākapaccayo vipākabhāvena jātito",
  "atk-abh03a:2041_7": "ekavidho, bhūmibhedato kāmāvacarādivasena catudhā bhijjatīti evamettha nānappakārabhedato",
  "atk-abh03a:2041_8": "viññātabbo vinicchayo.",
  "atk-abh03a:2042_0": "Evaṃ bhinne panettha kāmāvacararūpāvacaravipāko attanā sampayuttadhammānaṃ pavatte",
  "atk-abh03a:2042_1": "cittasamuṭṭhānarūpānaṃ paṭisandhiyaṃ kaṭattārūpānañca vipākapaccayo hoti. Arūpāvacaravipāko",
  "atk-abh03a:2042_2": "sampayuttadhammānaññeva. Lokuttaravipāko pañcavokāre sampayuttadhammānañceva cittasamuṭṭhānarūpassa",
  "atk-abh03a:2042_3": "ca, catuvokāre sampayuttakkhandhānaññeva vipākapaccayo hotīti evamettha paccayuppannatopi",
  "atk-abh03a:2042_4": "viññātabbo vinicchayoti.",
  "atk-abh03a:2043": "Vipākapaccayaniddesavaṇṇanā.",
  "atk-abh03a:2044": "15. Āhārapaccayaniddesavaṇṇanā",
  "atk-abh03a:2045_0": "15. Āhārapaccayaniddese kabaḷīkāro āhāroti catusantatisamuṭṭhāne rūpe ojā āhāro nāma.",
  "atk-abh03a:2045_1": "So pana yasmā kabaḷaṃ karitvā ajjhoharitova āhārakiccaṃ karoti, na bahi ṭhito, tasmā",
  "atk-abh03a:2045_2": "āhāroti avatvā “kabaḷīkāro āhāro”ti vuttaṃ. Kabaḷaṃ karitvā ajjhoharitabbavatthukattā",
  "atk-abh03a:2045_3": "vā kabaḷīkāroti nāmametaṃ tassa. Arūpino āhārāti phassacetanāviññāṇāhārā. Taṃsamuṭṭhānānanti",
  "atk-abh03a:2045_4": "idhāpi kammasamuṭṭhānāni gahitāneva. Vuttañhetaṃ pañhāvāre – paṭisandhikkhaṇe vipākābyākatā",
  "atk-abh03a:2045_5": "āhārā sampayuttakānaṃ khandhānaṃ kaṭattā ca rūpānaṃ āhārapaccayena paccayoti. Ayaṃ",
  "atk-abh03a:2045_6": "tāvettha pāḷivaṇṇanā.",
  "atk-abh03a:2046_0": "Ayaṃ pana āhārapaccayo saṅkhepato kabaḷīkāro āhāro, phasso, cetanā, viññāṇanti cattārova",
  "atk-abh03a:2046_1": "dhammā honti. Tattha ṭhapetvā kabaḷīkārāhāraṃ sesā tayo arūpāhārā jātivasena kusalākusalavipākakiriyabhedato",
  "atk-abh03a:2046_2": "catudhā bhijjanti. Puna bhūmibhedena kusalo catudhā, akusalo ekadhā, vipāko catudhā,",
  "atk-abh03a:2046_3": "kiriyā tidhāti evaṃ anekadhā bhijjanti. Kabaḷīkārāhāro pana jātito abyākato, bhūmito",
  "atk-abh03a:2046_4": "kāmāvacarovāti evamettha nānappakārabhedato viññātabbo vinicchayo.",
  "atk-abh03a:2047_0": "Evaṃ bhinne panettha catubhūmakāpi tayo kusalāhārā pañcavokāre attanā sampayuttadhammānañceva",
  "atk-abh03a:2047_1": "cittasamuṭṭhānarūpassa ca āhārapaccayena paccayo, ṭhapetvā pana rūpāvacaraṃ avasesā",
  "atk-abh03a:2047_2": "āruppe sampayuttadhammānaññeva āhārapaccayena paccayo. Akusalāhāresupi eseva nayo.",
  "atk-abh03a:2047_3": "Catubhūmakavipākāhārā pana sabbattha sampayuttakānaṃ āhārapaccayā honti. Kāmāvacararūpāvacaravipākā",
  "atk-abh03a:2047_4": "panettha pañcavokāre uppajjamānā pavatte cittasamuṭṭhānarūpassa paṭisandhiyaṃ kaṭattārūpassāpi",
  "atk-abh03a:2047_5": "āhārapaccayā honti. Lokuttarā pana cittasamuṭṭhānarūpasseva, āruppe uppannā rūpassa",
  "atk-abh03a:2047_6": "paccayā na honti. Tebhūmakāpi tayo kiriyāhārā pañcavokāre sampayuttadhammānañceva",
  "atk-abh03a:2047_7": "cittasamuṭṭhānarūpassa ca, kāmāvacarārūpāvacarā pana āruppe sampayuttadhammānaññeva",
  "atk-abh03a:2047_8": "āhārapaccayena paccayo. Catusantatisamuṭṭhāno kabaḷīkārāhāro kiñcāpi “imassa kāyassā”ti",
  "atk-abh03a:2047_9": "avisesato vutto, visesato panāyamettha āhārasamuṭṭhānarūpassa janako ceva anupālako",
  "atk-abh03a:2047_10": "ca hutvā āhārapaccayena paccayo hoti, sesatisantatisamuṭṭhānassa anupālakova hutvā",
  "atk-abh03a:2047_11": "āhārapaccayena paccayo hotīti evamettha paccayuppannatopi viññātabbo vinicchayoti.",
  "atk-abh03a:2048": "Āhārapaccayaniddesavaṇṇanā.",
  "atk-abh03a:2049": "16. Indriyapaccayaniddesavaṇṇanā",
  "atk-abh03a:2050_0": "16. Indriyapaccayaniddese cakkhundriyanti cakkhusaṅkhātaṃ indriyaṃ. Indriyapaccayenāti",
  "atk-abh03a:2050_1": "sayaṃ purejāto hutvā arūpadhammānaṃ uppādato paṭṭhāya yāva bhaṅgā indriyapaccayena",
  "atk-abh03a:2050_2": "paccayo hoti. Sotindriyādīsupi eseva nayo. Arūpino indriyāti ettha arūpajīvitindriyampi",
  "atk-abh03a:2050_3": "saṅgahitaṃ. Taṃsamuṭṭhānānanti ettha heṭṭhā vuttanayeneva kaṭattārūpampi saṅgahitaṃ.",
  "atk-abh03a:2050_4": "Vuttañhetaṃ pañhāvāre – paṭisandhikkhaṇe vipākābyākatā indriyā sampayuttakānaṃ khandhānaṃ",
  "atk-abh03a:2050_5": "kaṭattā ca rūpānaṃ indriyapaccayena paccayoti. Evaṃ tāvettha pāḷivaṇṇanā veditabbā.",
  "atk-abh03a:2051_0": "Ayaṃ pana indriyapaccayo itthindriyapurisindriyavajjānaṃ samavīsatiyā indriyānaṃ",
  "atk-abh03a:2051_1": "vasena ṭhito. Itthindriyapurisindriyāni hi kiñcāpi itthiliṅgapurisaliṅgādīnaṃ bījabhūtāni,",
  "atk-abh03a:2051_2": "kalalādikāle pana vijjamānesupi tesu itthiliṅgapurisaliṅgādīnaṃ abhāvā tāni neva",
  "atk-abh03a:2051_3": "tesaṃ, na aññesaṃ indriyapaccayataṃ pharanti. Indriyapaccayo hi attano vijjamānakkhaṇe",
  "atk-abh03a:2051_4": "avinibbhuttadhammānaṃ indriyapaccayataṃ apharanto nāma natthi, tasmā tāni indriyapaccayā",
  "atk-abh03a:2051_5": "na honti. Yesaṃ panetāni bījabhūtāni, tesaṃ tāni suttantikapariyāyena pakatūpanissayabhāvaṃ",
  "atk-abh03a:2051_6": "bhajanti. Iti indriyapaccayo samavīsatiyā indriyānaṃ vasena ṭhitoti veditabbo. So",
  "atk-abh03a:2051_7": "jātito kusalākusalavipākakiriyarūpavasena pañcadhā bhijjati. Tattha kusalo bhūmivasena",
  "atk-abh03a:2051_8": "catudhā, akusalo kāmāvacarova vipāko catudhāva kiriyāsaṅkhāto tidhā, rūpaṃ kāmāvacaramevāti",
  "atk-abh03a:2051_9": "evaṃ anekadhā bhijjatīti evaṃ tāvettha nānappakārabhedato viññātabbo vinicchayo.",
  "atk-abh03a:2052_0": "Evaṃ bhinne panettha catubhūmakopi kusalindriyapaccayo pañcavokāre sampayuttadhammānañceva",
  "atk-abh03a:2052_1": "cittasamuṭṭhānarūpassa ca indriyapaccayena paccayo, tathā akusalo. Ṭhapetvā pana",
  "atk-abh03a:2052_2": "rūpāvacarakusalaṃ avasesā kusalākusalā āruppe sampayuttadhammānaññeva indriyapaccayena",
  "atk-abh03a:2052_3": "paccayo. Catubhūmako vipākindriyapaccayo ekanteneva sampayuttakānaṃ indriyapaccayena",
  "atk-abh03a:2052_4": "paccayo. Kāmāvacararūpāvacarā panettha pañcavokāre uppajjanato pavatte cittasamuṭṭhānarūpassa,",
  "atk-abh03a:2052_5": "paṭisandhiyaṃ kaṭattārūpassāpi indriyapaccayena paccayā honti. Lokuttarā cittasamuṭṭhānarūpasseva.",
  "atk-abh03a:2052_6": "Āruppe uppannā lokuttaravipākā indriyā rūpassa paccayā na honti. Tebhūmakā kiriyindriyā",
  "atk-abh03a:2052_7": "pañcavokāre sampayuttadhammānañceva cittasamuṭṭhānarūpassa ca, kāmāvacarārūpāvacarā",
  "atk-abh03a:2052_8": "pana āruppe sampayuttadhammānaññeva indriyapaccayataṃ pharanti. Cakkhundriyādivasena",
  "atk-abh03a:2052_9": "chabbidhe rūpindriye cakkhundriyaṃ kusalākusalavipākato sampayuttadhammānaṃ dvinnaṃ",
  "atk-abh03a:2052_10": "cakkhuviññāṇānaṃ, sotindriyādīni tathāvidhānaññeva sotaviññāṇādīnaṃ, rūpajīvitindriyaṃ",
  "atk-abh03a:2052_11": "attanā sahajātarūpānaṃ ṭhitikkhaṇe indriyapaccayena paccayo. Sahajātapaccayatā pana",
  "atk-abh03a:2052_12": "tassa natthīti evamettha paccayuppannatopi viññātabbo vinicchayoti.",
  "atk-abh03a:2053": "Indriyapaccayaniddesavaṇṇanā.",
  "atk-abh03a:2054": "17. Jhānapaccayaniddesavaṇṇanā",
  "atk-abh03a:2055_0": "17. Jhānapaccayaniddese jhānaṅgānīti dvipañcaviññāṇavajjesu sesacittesu uppannāni",
  "atk-abh03a:2055_1": "vitakkavicārapītisomanassadomanassupekkhācittekaggatāsaṅkhātāni satta aṅgāni. Pañcannaṃ",
  "atk-abh03a:2055_2": "pana viññāṇakāyānaṃ abhinipātamattattā tesu vijjamānānipi upekkhāsukhadukkhāni upanijjhānākārassa",
  "atk-abh03a:2055_3": "abhāvato jhānaṅgānīti na uddhaṭāni. Tattha pacchinnattā pana sesāhetukesupi jhānaṅgaṃ",
  "atk-abh03a:2055_4": "na uddhaṭameva. Taṃsamuṭṭhānānanti idhāpi kaṭattārūpaṃ saṅgahitanti veditabbaṃ. Vuttañhetaṃ",
  "atk-abh03a:2055_5": "pañhāvāre – “paṭisandhikkhaṇe vipākābyākatāni jhānaṅgāni sampayuttakānaṃ khandhānaṃ",
  "atk-abh03a:2055_6": "kaṭattā ca rūpānaṃ jhānapaccayena paccayo”ti. Ayaṃ tāvettha pāḷivaṇṇanā. Ayaṃ pana",
  "atk-abh03a:2055_7": "jhānapaccayo sattannaṃ jhānaṅgānaṃ vasena ṭhitopi jātibhedato kusalākusalavipākakiriyavasena",
  "atk-abh03a:2055_8": "catudhā bhijjati, puna bhūmivasena catudhā; ekadhā, catudhā, tidhāti dvādasadhā bhijjatīti",
  "atk-abh03a:2055_9": "evamettha nānappakārabhedato viññātabbo vinicchayo.",
  "atk-abh03a:2056_0": "Evaṃ bhinne panettha catubhūmakampi kusalajhānaṅgaṃ pañcavokāre sampayuttadhammānañceva",
  "atk-abh03a:2056_1": "cittasamuṭṭhānarūpassa ca, ṭhapetvā rūpāvacaraṃ avasesaṃ āruppe sampayuttadhammānaññeva",
  "atk-abh03a:2056_2": "jhānapaccayena paccayo. Akusalepi eseva nayo. Kāmāvacararūpāvacaravipākaṃ pavatte",
  "atk-abh03a:2056_3": "sampayuttadhammānañceva cittasamuṭṭhānarūpassa ca, paṭisandhiyaṃ sampayuttadhammānañceva",
  "atk-abh03a:2056_4": "kaṭattārūpassa ca, āruppavipākaṃ sampayuttadhammānaññeva, yañca āruppe lokuttaravipākaṃ",
  "atk-abh03a:2056_5": "uppajjati, tañca. Pañcavokāre pana taṃ cittasamuṭṭhānarūpassapi jhānapaccayena paccayo",
  "atk-abh03a:2056_6": "hoti. Tebhūmakampi kiriyajhānaṅgaṃ pañcavokāre sampayuttadhammānañceva cittasamuṭṭhānarūpassa",
  "atk-abh03a:2056_7": "ca. Yaṃ panettha āruppe uppajjati, taṃ sampayuttadhammānaññeva jhānapaccayena paccayoti",
  "atk-abh03a:2056_8": "evamettha paccayuppannatopi viññātabbo vinicchayoti.",
  "atk-abh03a:2057": "Jhānapaccayaniddesavaṇṇanā.",
  "atk-abh03a:2058": "18. Maggapaccayaniddesavaṇṇanā",
  "atk-abh03a:2059_0": "18. Maggapaccayaniddese maggaṅgānīti ahetukacittuppādavajjesu sesacittesu uppannāni",
  "atk-abh03a:2059_1": "paññā, vitakko, sammāvācākammantājīvā, vīriyaṃ, sati, samādhi, micchādiṭṭhi, micchāvācākammantājīvāti",
  "atk-abh03a:2059_2": "imāni dvādasaṅgāni. Maggassa pana hetupacchimakattā ahetukacittesu maggaṅgāni na",
  "atk-abh03a:2059_3": "uddhaṭāni. Taṃsamuṭṭhānānanti idhāpi kaṭattārūpaṃ saṅgahitameva. Vuttañhetaṃ pañhāvāre",
  "atk-abh03a:2059_4": "– “paṭisandhikkhaṇe vipākābyākatāni maggaṅgāni sampayuttakānaṃ khandhānaṃ kaṭattā",
  "atk-abh03a:2059_5": "ca rūpānaṃ maggapaccayena paccayo”ti. Ayaṃ tāvettha pāḷivaṇṇanā.",
  "atk-abh03a:2060_0": "Ayaṃ pana maggapaccayo dvādasannaṃ maggaṅgānaṃ vasena ṭhitopi jātibhedato kusalādivasena",
  "atk-abh03a:2060_1": "catudhā, kusalādīnañca kāmāvacarādibhūmibhedato dvādasadhā bhijjatīti evamettha nānappakārabhedato",
  "atk-abh03a:2060_2": "viññātabbo vinicchayo. Evaṃ bhinne panettha catubhūmakampi kusalamaggaṅgaṃ pañcavokāre",
  "atk-abh03a:2060_3": "sampayuttadhammānañceva cittasamuṭṭhānarūpassa ca, ṭhapetvā rūpāvacaraṃ avasesaṃ",
  "atk-abh03a:2060_4": "āruppe sampayuttadhammānaññeva maggapaccayena paccayoti sabbaṃ jhānapaccaye viya",
  "atk-abh03a:2060_5": "vitthāretabbanti evamettha paccayuppannatopi viññātabbo vinicchayoti.",
  "atk-abh03a:2061": "Maggapaccayaniddesavaṇṇanā.",
  "atk-abh03a:2062": "19. Sampayuttapaccayaniddesavaṇṇanā",
  "atk-abh03a:2063_0": "19. Sampayuttapaccayaniddese pāḷi uttānatthā eva. Ayaṃ pana sampayuttapaccayo nāma",
  "atk-abh03a:2063_1": "saṅkhepato sabbepi arūpino khandhā. Pabhedato panesa jātito kusalādīnaṃ, bhūmito",
  "atk-abh03a:2063_2": "ca kāmāvacarādīnaṃ vasena anekadhā bhijjatīti evamettha nānappakārabhedato viññātabbo",
  "atk-abh03a:2063_3": "vinicchayo. Evaṃ bhinne panettha catubhūmakesupi kusalakkhandhesu eko khandho tiṇṇaṃ",
  "atk-abh03a:2063_4": "khandhānaṃ, tayo ekassa, dve dvinnanti evaṃ sabbepi aññamaññaṃ sampayuttapaccayena",
  "atk-abh03a:2063_5": "paccayo. Akusalavipākakiriyakkhandhesupi eseva nayoti evamettha paccayuppannatopi",
  "atk-abh03a:2063_6": "viññātabbo vinicchayoti.",
  "atk-abh03a:2064": "Sampayuttapaccayaniddesavaṇṇanā.",
  "atk-abh03a:2065": "20. Vippayuttapaccayaniddesavaṇṇanā",
  "atk-abh03a:2066_0": "20. Vippayuttapaccayaniddese rūpino dhammā arūpīnanti idaṃ tāva hadayavatthuno ceva",
  "atk-abh03a:2066_1": "cakkhundriyādīnañca vasena veditabbaṃ. Rūpadhammesu hi eteyeva cha koṭṭhāsā arūpakkhandhānaṃ",
  "atk-abh03a:2066_2": "vippayuttapaccayena paccayā honti. Rūpāyatanādayo pana ārammaṇadhammā kiñcāpi vippayuttadhammā,",
  "atk-abh03a:2066_3": "vippayuttapaccayā pana na honti. Kiṃ kāraṇā? Sampayogāsaṅkāya abhāvato. Arūpino hi",
  "atk-abh03a:2066_4": "khandhā cakkhādīnaṃ vatthūnaṃ abbhantarato nikkhamantā viya uppajjanti. Tattha āsaṅkā",
  "atk-abh03a:2066_5": "hoti – “kiṃ nu kho ete etehi sampayuttā, udāhu vippayuttā”ti. Ārammaṇadhammā pana",
  "atk-abh03a:2066_6": "vatthunissayena uppajjamānānaṃ ārammaṇamattā hontīti natthi tesu sampayogāsaṅkā.",
  "atk-abh03a:2066_7": "Iti sampayogāsaṅkāya abhāvato na te vippayuttapaccayā. Hadayavatthuādīsu eva panāyaṃ",
  "atk-abh03a:2066_8": "vippayuttapaccayatā veditabbā. Vuttampi cetaṃ pañhāvāre – vatthu kusalānaṃ khandhānaṃ",
  "atk-abh03a:2066_9": "vippayuttapaccayena paccayo. Vatthu akusalānaṃ khandhānaṃ vippayuttapaccayena paccayo.",
  "atk-abh03a:2066_10": "Cakkhāyatanaṃ cakkhuviññāṇassa vippayuttapaccayena paccayo. Sota… ghāna… jivhā… kāyāyatanaṃ",
  "atk-abh03a:2066_11": "kāyaviññāṇassa vippayuttapaccayena paccayo. Vatthu vipākābyākatānaṃ kiriyābyākatānaṃ",
  "atk-abh03a:2066_12": "khandhānaṃ vippayuttapaccayena paccayoti.",
  "atk-abh03a:2067_0": "Arūpino dhammā rūpīnanti idaṃ pana catunnaṃ khandhānaṃ vasena veditabbaṃ. Arūpadhammesu",
  "atk-abh03a:2067_1": "hi cattāro khandhāva sahajātapurejātānaṃ rūpadhammānaṃ vippayuttapaccayā honti, nibbānaṃ",
  "atk-abh03a:2067_2": "pana arūpampi samānaṃ rūpassa vippayuttapaccayo na hoti. “Catūhi sampayogo catūhi",
  "atk-abh03a:2067_3": "vippayogo”ti hi vuttaṃ. Iti catunnaṃ arūpakkhandhānaṃyeva vippayuttapaccayatā veditabbā.",
  "atk-abh03a:2067_4": "Vuttampi cetaṃ pañhāvāre – sahajātā kusalā khandhā cittasamuṭṭhānānaṃ rūpānaṃ vippayuttapaccayena",
  "atk-abh03a:2067_5": "paccayo. Pacchājātā kusalā khandhā purejātassa imassa kāyassa vippayuttapaccayena",
  "atk-abh03a:2067_6": "paccayo. Paṭisandhikkhaṇe vipākābyākatā khandhā kaṭattārūpānaṃ vippayuttapaccayena",
  "atk-abh03a:2067_7": "paccayo, khandhā vatthussāti. Evaṃ tāvettha pāḷivaṇṇanā veditabbā.",
  "atk-abh03a:2068_0": "Ayaṃ pana vippayuttapaccayo nāma saṅkhepato pañcavokārabhave vattamānā rūpārūpadhammā.",
  "atk-abh03a:2068_1": "Tesu rūpaṃ vatthuno cakkhādīnañca vasena chadhā bhinnaṃ, arūpaṃ pañcavokārabhave",
  "atk-abh03a:2068_2": "uppannakusalākusalavipākakiriyavasena catudhā bhinnaṃ. Tassa bhūmito kāmāvacarādivasena",
  "atk-abh03a:2068_3": "catudhā, ekadhā, tidhā, tidhāti ekadasadhā bhedo hoti. Āruppavipākañhi vippayuttapaccayo",
  "atk-abh03a:2068_4": "na hotīti evamettha nānappakārabhedato viññātabbo vinicchayo.",
  "atk-abh03a:2069_0": "Evaṃ bhinne panettha pañcavokārabhave uppannaṃ catubhūmakampi kusalaṃ akusalañca",
  "atk-abh03a:2069_1": "attanā samuṭṭhāpitacittasamuṭṭhānarūpassa sahajātavippayuttapaccayena paccayo hoti.",
  "atk-abh03a:2069_2": "Uppādakkhaṇaṃ pana atikkamitvā ṭhitikkhaṇaṃ pattassa purejātassa catusamuṭṭhānikatisamuṭṭhānikarūpakāyassa",
  "atk-abh03a:2069_3": "pacchājātavippayuttapaccayena paccayo hoti. Ettha ca tisamuṭṭhānikakāyoti āhārasamuṭṭhānassa",
  "atk-abh03a:2069_4": "abhāvato brahmapārisajjādīnaṃ kāyo veditabbo. Kāmāvacararūpāvacaravipākaṃ pana pavatte",
  "atk-abh03a:2069_5": "cittasamuṭṭhānarūpassa, paṭisandhiyaṃ kaṭattārūpassa ca sahajātavippayuttapaccayena",
  "atk-abh03a:2069_6": "paccayo hoti. Lokuttaravipākaṃ cittasamuṭṭhānarūpasseva. Tividhampi panetaṃ purejātassa",
  "atk-abh03a:2069_7": "catusamuṭṭhānikatisamuṭṭhānikakāyassa pacchājātavippayuttapaccayena paccayo. Tebhūmakampi",
  "atk-abh03a:2069_8": "kiriyaṃ cittasamuṭṭhānassa sahajātavippayuttapaccayena paccayo, purejātassa catusamuṭṭhānikatisamuṭṭhānikakāyassa",
  "atk-abh03a:2069_9": "pacchājātavippayuttapaccayena paccayo. Chadhā ṭhitesu pana rūpesu vatthurūpaṃ paṭisandhikkhaṇe",
  "atk-abh03a:2069_10": "kāmāvacararūpāvacaravipākānaṃ sahajātavippayuttapaccayena paccayo, pavatte uppajjamānānaṃ",
  "atk-abh03a:2069_11": "catubhūmakakusalānaṃ akusalānaṃ dvipañcaviññāṇavajjānaṃ tebhūmakavipākānaṃ tebhūmakakiriyānañca",
  "atk-abh03a:2069_12": "purejātavippayuttapaccayena paccayo. Cakkhāyatanādīni cakkhuviññāṇādīnaṃ purejātavippayuttapaccayena",
  "atk-abh03a:2069_13": "paccayoti evamettha paccayuppannatopi viññātabbo vinicchayoti.",
  "atk-abh03a:2070": "Vippayuttapaccayaniddesavaṇṇanā.",
  "atk-abh03a:2071": "21. Atthipaccayaniddesavaṇṇanā",
  "atk-abh03a:2072_0": "21. Atthipaccayaniddese cattāro khandhātiādīhi sahajātavasena atthipaccayo niddiṭṭho.",
  "atk-abh03a:2072_1": "Cakkhāyatanantiādīhi purejātavasena. Yaṃ rūpaṃ nissāyāti ettha sahajātapurejātavasena",
  "atk-abh03a:2072_2": "atthipaccayo niddiṭṭho. Evamayaṃ pāḷi sahajātapurejātānaññeva atthipaccayānaṃ vasena",
  "atk-abh03a:2072_3": "āgatā. Pañhāvāre pana sahajātaṃ, purejātaṃ, pacchājātaṃ, āhāraṃ, indriyanti imesaṃ",
  "atk-abh03a:2072_4": "vasena āgatattā pacchājātaāhārindriyavasenāpi atthipaccayo labbhati. Idha pana sāvasesavasena",
  "atk-abh03a:2072_5": "desanā katāti ayaṃ tāvettha pāḷivaṇṇanā.",
  "atk-abh03a:2073_0": "Ayaṃ pana atthipaccayo nāma duvidho – aññamaññato, na aññamaññato. Tattha aññamaññaṃ",
  "atk-abh03a:2073_1": "tividhaṃ – arūpaṃ arūpena, rūpaṃ rūpena, rūpārūpaṃ rūpārūpena. “Cattāro khandhā arūpino”ti",
  "atk-abh03a:2073_2": "ettha hi sabbacittuppattivasena arūpaṃ arūpena vuttaṃ. “Cattāro mahābhūtā”ti ettha",
  "atk-abh03a:2073_3": "sabbasantativasena rūpaṃ rūpena. “Okkantikkhaṇe nāmarūpa”nti ettha paṭisandhikhandhānañceva",
  "atk-abh03a:2073_4": "vatthuno ca vasena rūpārūpaṃ rūpārūpena vuttaṃ. Na aññamaññampi tividhaṃ – “arūpaṃ",
  "atk-abh03a:2073_5": "rūpassa, rūpaṃ rūpassa, rūpaṃ arūpassa cittacetasikā dhammā”ti ettha hi pañcavokāravasena",
  "atk-abh03a:2073_6": "arūpaṃ rūpassa vuttaṃ. “Mahābhūtā upādārūpāna”nti ettha sabbasantativasena rūpaṃ",
  "atk-abh03a:2073_7": "rūpassa. “Cakkhāyatanaṃ cakkhuviññāṇadhātuyā”tiādīsu vatthārammaṇavasena rūpaṃ arūpassa",
  "atk-abh03a:2073_8": "atthipaccayoti vuttaṃ.",
  "atk-abh03a:2074_0": "Apicesa atthipaccayo nāma saṅkhepato khaṇattayappattaṃ nāmañceva rūpañca, vattamānā",
  "atk-abh03a:2074_1": "pañcakkhandhātipi vattuṃ vaṭṭati. So jātibhedato kusalākusalavipākakiriyarūpavasena",
  "atk-abh03a:2074_2": "pañcadhā bhijjati. Tattha kusalo sahajātapacchājātavasena duvidho hoti, tathā akusalo",
  "atk-abh03a:2074_3": "vipākakiriyasaṅkhāto ca. Tesu kusalo kāmāvacarādibhedena catudhā bhijjati, akusalo",
  "atk-abh03a:2074_4": "kāmāvacarova vipāko catubhūmako, kiriyāsaṅkhāto tibhūmako. Rūpasaṅkhāto atthipaccayo",
  "atk-abh03a:2074_5": "kāmāvacarova. So pana sahajātapurejātavasena duvidho. Tattha pañca vatthūni ārammaṇāni",
  "atk-abh03a:2074_6": "ca purejātāneva, hadayavatthu sahajātaṃ vā hoti purejātaṃ vā. Pañhāvāre pana āgato",
  "atk-abh03a:2074_7": "āhāro indriyañca sahajātādibhedaṃ na labhatīti evamettha nānappakārabhedato viññātabbo vinicchayo.",
  "atk-abh03a:2075_0": "Evaṃ bhinne panettha catubhūmakakusalopi sahajāto atthipaccayo pañcavokāre “eko khandho",
  "atk-abh03a:2075_1": "tiṇṇannaṃ khandhāna”ntiādinā nayena aññamaññaṃ khandhānañceva cittasamuṭṭhānarūpassa",
  "atk-abh03a:2075_2": "ca ṭhapetvā pana rūpāvacarakusalaṃ avaseso āruppe sampayuttakkhandhānaññeva sahajātakusalo",
  "atk-abh03a:2075_3": "atthipaccayena paccayo hoti. Catubhūmako panesa pañcavokāre catusamuṭṭhānikatisamuṭṭhānikakāyassa",
  "atk-abh03a:2075_4": "pacchājāto kusalo atthipaccayena paccayo hoti. Akusalepi eseva nayo. Sopi hi pañcavokāre",
  "atk-abh03a:2075_5": "sampayuttakkhandhānañceva cittasamuṭṭhānarūpassa ca, catuvokāre sampayuttakkhandhānaññeva",
  "atk-abh03a:2075_6": "sahajātākusalo atthipaccayena paccayo. Pañcavokāre catusamuṭṭhānikatisamuṭṭhānikakāyassa",
  "atk-abh03a:2075_7": "pacchājātākusalo atthipaccayena paccayo.",
  "atk-abh03a:2076_0": "Vipākato pana kāmāvacararūpāvacaro atthipaccayo niyameneva paṭisandhikkhaṇe khandhānañceva",
  "atk-abh03a:2076_1": "kaṭattārūpassa ca sahajātatthipaccayena paccayo. Pavatte pana sampayuttakkhandhānañceva",
  "atk-abh03a:2076_2": "cittasamuṭṭhānarūpassa ca sahajātatthipaccayena paccayo, ṭhitippattassa catusamuṭṭhānikatisamuṭṭhānikakāyassa",
  "atk-abh03a:2076_3": "pacchājātatthipaccayena paccayo. Arūpāvacaravipāko pana āruppe uppannalokuttaravipāko",
  "atk-abh03a:2076_4": "ca attanā sampayuttakkhandhānaññeva sahajātatthipaccayena paccayo. Pañcavokāre lokuttaravipāko",
  "atk-abh03a:2076_5": "sampayuttakkhandhānañceva cittasamuṭṭhānarūpassa ca sahajātatthipaccayena paccayo,",
  "atk-abh03a:2076_6": "catusamuṭṭhānikatisamuṭṭhānikakāyassa pacchājātatthipaccayena paccayo. Kiriyato rūpāvacaro",
  "atk-abh03a:2076_7": "atthipaccayo sampayuttakkhandhānañceva cittasamuṭṭhānarūpassa ca sahajātatthipaccayena",
  "atk-abh03a:2076_8": "paccayo, catusamuṭṭhānikatisamuṭṭhānikakāyassa pacchājātatthipaccayena paccayo. Kāmāvacarārūpāvacaro",
  "atk-abh03a:2076_9": "pana āruppe sampayuttakkhandhānaññeva, pañcavokāre cittasamuṭṭhānarūpassāpi sahajātatthipaccayena",
  "atk-abh03a:2076_10": "paccayo, catusamuṭṭhānikatisamuṭṭhānikakāyassa pacchājātatthi paccayena paccayo.",
  "atk-abh03a:2077_0": "Rūpasaṅkhāto pana atthipaccayo sahajāto, purejāto, āhāro, indriyanti catubbidho.",
  "atk-abh03a:2077_1": "Tattha sahajātarūpatthipaccayo catusamuṭṭhānavasena catudhā ṭhito. Tattha kammasamuṭṭhāno",
  "atk-abh03a:2077_2": "ekaṃ mahābhūtaṃ tiṇṇannaṃ mahābhūtānaṃ, tīṇi ekassa, dve dvinnaṃ, mahābhūtā upādārūpānanti",
  "atk-abh03a:2077_3": "evaṃ sahajātatthipaccayena paccayo hoti. Paṭisandhikkhaṇe vatthurūpaṃ kāmāvacararūpāvacaravipākakkhandhānaṃ",
  "atk-abh03a:2077_4": "sahajātatthipaccayena paccayo hoti. Tesampi tisamuṭṭhānikarūpaṃ ekaṃ mahābhūtaṃ tiṇṇannaṃ",
  "atk-abh03a:2077_5": "mahābhūtānaṃ, tīṇi ekassa, dve dvinnaṃ, mahābhūtā upādārūpānanti evaṃ sahajātatthipaccayena",
  "atk-abh03a:2077_6": "paccayo hoti. Purejātatthipaccayo pana vatthupurejātaārammaṇapurejātavasena duvidho",
  "atk-abh03a:2077_7": "hoti. So duvidhopi heṭṭhā purejātapaccaye vuttanayeneva yojetvā gahetabbo. Āhāratthipaccayopi",
  "atk-abh03a:2077_8": "heṭṭhā kabaḷīkārāhārapaccaye yojitanayeneva yojetabbo. Idha panesa attano aniruddhakkhaṇe",
  "atk-abh03a:2077_9": "paccayabhāvena atthipaccayoti vutto. Rūpajīvitindriyampi heṭṭhā indriyapaccaye rūpajīvitindriyayojanāyaṃ",
  "atk-abh03a:2077_10": "vuttanayeneva yojetabbaṃ. Idha panetampi attano aniruddhakkhaṇeyeva paccayabhāvena",
  "atk-abh03a:2077_11": "atthipaccayoti vuttanti evamettha paccayuppannatopi viññātabbo vinicchayoti.",
  "atk-abh03a:2078": "Atthipaccayaniddesavaṇṇanā.",
  "atk-abh03a:2079": "22. Natthipaccayaniddesavaṇṇanā",
  "atk-abh03a:2080_0": "22. Natthipaccayaniddese samanantaraniruddhāti aññena cittuppādena anantarikā hutvā",
  "atk-abh03a:2080_1": "samanantaraniruddhā. Paṭuppannānanti paccuppannānaṃ. Iminā natthipaccayassa okāsadānaṭṭhena",
  "atk-abh03a:2080_2": "natthipaccayabhāvaṃ sādheti. Purimesu hi nirodhavasena pacchimānaṃ pavattanokāsaṃ",
  "atk-abh03a:2080_3": "adentesu tesaṃ paṭuppannabhāvo na siyāti ayamettha pāḷivaṇṇanā. Sesaṃ sabbaṃ anantarapaccaye",
  "atk-abh03a:2080_4": "vuttanayeneva veditabbaṃ. Paccayalakkhaṇameva hettha nānaṃ, paccayānaṃ pana paccayuppannānañca",
  "atk-abh03a:2080_5": "nānākaraṇaṃ natthi. Kevalaṃ pana tattha “cakkhuviññāṇadhātu taṃsampayuttakā ca dhammā",
  "atk-abh03a:2080_6": "manodhātuyā”tiādinā nayena paccayā ca paccayuppannā ca sarūpato dassitā. Idha pana",
  "atk-abh03a:2080_7": "“samanantaraniruddhā cittacetasikā dhammā paṭuppannānaṃ cittacetasikānaṃ dhammāna”nti",
  "atk-abh03a:2080_8": "sabbepi te nirodhuppādavasena sāmaññato dassitāti.",
  "atk-abh03a:2081": "Natthipaccayaniddesavaṇṇanā.",
  "atk-abh03a:2082": "23. Vigatapaccayaniddesavaṇṇanā",
  "atk-abh03a:2083_0": "23. Vigatapaccayaniddese samanantaravigatāti samanantarameva vigatā. Iminā vigatapaccayassa",
  "atk-abh03a:2083_1": "vigacchamānabhāveneva paccayabhāvaṃ dasseti. Iti natthipaccayassa ca imassa ca byañjanamatteyeva",
  "atk-abh03a:2083_2": "nānattaṃ, na attheti.",
  "atk-abh03a:2084": "Vigatapaccayaniddesavaṇṇanā.",
  "atk-abh03a:2085": "24. Avigatapaccayaniddesavaṇṇanā",
  "atk-abh03a:2086_0": "24. Avigatapaccayaniddese cattāro khandhātiādīnaṃ sabbākārena atthipaccayaniddese",
  "atk-abh03a:2086_1": "vuttanayeneva attho veditabbo. Imassapi hi paccayassa atthipaccayena saddhiṃ byañjanamatteyeva",
  "atk-abh03a:2086_2": "nānattaṃ, na attheti.",
  "atk-abh03a:2087": "Avigatapaccayaniddesavaṇṇanā.",
  "atk-abh03a:2088": "Paccayaniddesapakiṇṇakavinicchayakathā",
  "atk-abh03a:2089_0": "Idāni evaṃ uddesaniddesato dassitesu imesu catuvīsatiyā paccayesu ñāṇacārassa visadabhāvatthaṃ",
  "atk-abh03a:2089_1": "anekadhammānaṃ ekapaccayabhāvato, ekadhammassa anekapaccayabhāvato, ekapaccayassa",
  "atk-abh03a:2089_2": "anekapaccayabhāvato, paccayasabhāgato, paccayavisabhāgato, yugaḷakato, janakājanakato,",
  "atk-abh03a:2089_3": "sabbaṭṭhānikāsabbaṭṭhānikato, rūpaṃ rūpassātiādivikappato, bhavabhedatoti imesaṃ",
  "atk-abh03a:2089_4": "dasannaṃ padānaṃ vasena pakiṇṇakavinicchayo veditabbo. Tattha anekadhammānaṃ ekapaccayabhāvatoti",
  "atk-abh03a:2089_5": "etesu hi ṭhapetvā kammapaccayaṃ avasesesu tevīsatiyā paccayesu anekadhammā ekato",
  "atk-abh03a:2089_6": "paccayā honti. Kammapaccayo pana eko cetanādhammoyevāti evaṃ tāvettha anekadhammānaṃ",
  "atk-abh03a:2089_7": "ekapaccayabhāvato vinicchayo veditabbo.",
  "atk-abh03a:2090_0": "Ekadhammassa anekapaccayabhāvatoti hetupaccaye tāva amoho eko dhammo. So purejātakammāhārajhānapaccayova",
  "atk-abh03a:2090_1": "na hoti, sesānaṃ vīsatiyā paccayānaṃ vasena paccayo hoti. Alobhādosā indriyamaggapaccayāpi",
  "atk-abh03a:2090_2": "na honti, sesānaṃ aṭṭhārasannaṃ paccayānaṃ vasena paccayā honti. Lobhamohā vipākapaccayāpi",
  "atk-abh03a:2090_3": "na honti, sesānaṃ sattarasannaṃ paccayānaṃ vasena paccayā honti. Doso adhipatipaccayopi",
  "atk-abh03a:2090_4": "na hoti, sesānaṃ soḷasannaṃ paccayānaṃ vasena paccayo hoti. Ārammaṇapaccaye rūpāyatanaṃ",
  "atk-abh03a:2090_5": "cakkhuviññāṇadhātuyā ārammaṇapurejātaatthiavigatavasena catudhā paccayo; tathā manodhātuyā",
  "atk-abh03a:2090_6": "ahetukamanoviññāṇadhātuyā ca. Sahetukāya pana ārammaṇādhipatiārammaṇūpanissayavasenāpi",
  "atk-abh03a:2090_7": "paccayo hoti. Iminā nayena sabbesaṃ ārammaṇapaccayadhammānaṃ anekapaccayabhāvo veditabbo.",
  "atk-abh03a:2091_0": "Adhipatipaccaye ārammaṇādhipatino ārammaṇapaccaye vuttanayeneva anekapaccayabhāvo",
  "atk-abh03a:2091_1": "veditabbo. Sahajātādhipatīsu vīmaṃsā amohahetu viya vīsatidhā paccayo hoti. Chando",
  "atk-abh03a:2091_2": "hetupurejātakammaāhāraindriyajhānamaggapaccayo na hoti, sesānaṃ sattarasannaṃ paccayānaṃ",
  "atk-abh03a:2091_3": "vasena paccayo hoti. Cittaṃ hetupurejātakammajhānamaggapaccayo na hoti, sesānaṃ ekūnavīsatiyā",
  "atk-abh03a:2091_4": "paccayānaṃ vasena paccayo hoti. Vīriyaṃ hetupurejātakammāhārajhānapaccayo na hoti,",
  "atk-abh03a:2091_5": "sesānaṃ ekūnavīsatiyā vasena paccayo hoti.",
  "atk-abh03a:2092_0": "Anantarapaccaye “cakkhuviññāṇadhātū”tiādinā nayena vuttesu catūsu khandhesu vedanākkhandho",
  "atk-abh03a:2092_1": "hetupurejātakammāhāramaggapaccayo na hoti, sesānaṃ ekūnavīsatiyā vasena paccayo hoti.",
  "atk-abh03a:2092_2": "Saññākkhandho indriyajhānapaccayopi na hoti, sesānaṃ sattarasannaṃ vasena paccayo",
  "atk-abh03a:2092_3": "hoti. Saṅkhārakkhandhe hetū hetupaccaye vuttanayena, chandavīriyāni adhipatipaccaye",
  "atk-abh03a:2092_4": "vuttanayeneva paccayā honti. Phasso hetupurejātakammaindriyajhānamaggapaccayo na",
  "atk-abh03a:2092_5": "hoti, sesānaṃ aṭṭhārasannaṃ vasena paccayo hoti. Cetanā hetupurejātaindriyajhānamaggapaccayo",
  "atk-abh03a:2092_6": "na hoti. Sesānaṃ ekūnavīsatiyā vasena paccayo hoti. Vitakko hetupurejātakammāhārindriyapaccayo",
  "atk-abh03a:2092_7": "na hoti, sesānaṃ ekūnavīsatiyā vasena paccayo hoti. Vicāro maggapaccayopi na hoti,",
  "atk-abh03a:2092_8": "sesānaṃ aṭṭhārasannaṃ vasena paccayo hoti. Pīti tesaññeva vasena paccayo hoti. Cittekaggatā",
  "atk-abh03a:2092_9": "hetupurejātakammāhārapaccayo na hoti, sesānaṃ vīsatiyā vasena paccayo hoti. Saddhā",
  "atk-abh03a:2092_10": "hetupurejātakammāhārajhānamaggapaccayo na hoti, sesānaṃ aṭṭhārasannaṃ vasena paccayo",
  "atk-abh03a:2092_11": "hoti. Sati tehi ceva maggapaccayena cāti ekūnavīsatiyā vasena paccayo hoti. Jīvitindriyaṃ",
  "atk-abh03a:2092_12": "saddhāya vuttānaṃ aṭṭhārasannaṃ vasena paccayo hoti. Hirottappaṃ tato indriyapaccayaṃ",
  "atk-abh03a:2092_13": "apanetvā sesānaṃ sattarasannaṃ vasena paccayo hoti. Tathā kāyapassaddhādīni yugaḷakāni,",
  "atk-abh03a:2092_14": "yevāpanakesu adhimokkhamanasikāratatramajjhattatā karuṇāmuditā ca. Viratiyo pana",
  "atk-abh03a:2092_15": "tehi ceva maggapaccayena cāti aṭṭhārasadhā paccayā honti. Micchādiṭṭhi tato vipākapaccayaṃ",
  "atk-abh03a:2092_16": "apanetvā sattarasadhā, micchāvācākammantājīvā tehi ceva kammāhārapaccayehi cāti ekūnavīsatidhā.",
  "atk-abh03a:2092_17": "Ahirikaṃ anottappaṃ māno thinaṃ middhaṃ uddhaccanti ime hetupurejātakammavipākāhārindriyajhānamaggapaccayā",
  "atk-abh03a:2092_18": "na honti, sesānaṃ pana soḷasannaṃ paccayānaṃ vasena paccayā honti. Vicikicchāissāmacchariyakukkuccāni",
  "atk-abh03a:2092_19": "tato adhipatipaccayaṃ apanetvā pannarasadhā viññāṇakkhandhassa. Adhipatipaccaye vuttanayeneva",
  "atk-abh03a:2092_20": "anekapaccayabhāvo veditabbo. Samanantarapaccayepi eseva nayo.",
  "atk-abh03a:2093_0": "Sahajātapaccaye catūsu tāva khandhesu ekekassa dhammassa anekapaccayabhāvo vuttanayeneva",
  "atk-abh03a:2093_1": "veditabbo. Cattāri mahābhūtāni ārammaṇaārammaṇādhipatisahajātaaññamaññanissayaupanissayapurejātaatthiavigatavasena",
  "atk-abh03a:2093_2": "navadhā paccayā honti. Hadayavatthu tesañceva vippayuttassa ca vasena dasadhā paccayo",
  "atk-abh03a:2093_3": "hoti. Aññamaññapaccaye apubbaṃ natthi. Nissayapaccaye cakkhāyatanādīni ārammaṇaārammaṇādhipatinissayaupanissayapurejātaindriyavippayuttaatthiavigatavasena",
  "atk-abh03a:2093_4": "navadhā paccayā honti. Upanissaye apubbaṃ natthi. Purejātapaccaye rūpasaddagandharasāyatanāni",
  "atk-abh03a:2093_5": "ārammaṇaārammaṇādhipatiupanissayapurejātaatthiavigatavasena chadhā paccayā honti.",
  "atk-abh03a:2093_6": "Ettakamevettha apubbaṃ. Pacchājātādīsu apubbaṃ natthi. Āhārapaccaye kabaḷīkārāhāro",
  "atk-abh03a:2093_7": "ārammaṇaārammaṇādhipatiupanissayaāhāraatthiavigatavasena chadhā paccayo hoti. Indriyādīsu",
  "atk-abh03a:2093_8": "apubbaṃ natthi. Evamettha ekadhammassa anekapaccayabhāvatopi viññātabbo vinicchayo.",
  "atk-abh03a:2094_0": "Ekapaccayassa anekapaccayabhāvatoti hetupaccayādīsu yassa kassaci ekassa paccayassa",
  "atk-abh03a:2094_1": "yenākārena yenatthena yo paccayuppannānaṃ paccayo hoti, taṃ ākāraṃ taṃ atthaṃ avijahitvāva",
  "atk-abh03a:2094_2": "aññehipi yehākārehi yehi atthehi so tasmiññeva khaṇe tesaṃ dhammānaṃ anekapaccayabhāvaṃ",
  "atk-abh03a:2094_3": "gacchati, tato anekapaccayabhāvato tassa vinicchayo veditabboti attho. Seyyathidaṃ",
  "atk-abh03a:2094_4": "– amoho hetupaccayo, so hetupaccayattaṃ avijahantova adhipatisahajātaaññamaññanissayavipākaindriyamaggasampayuttavippayuttaatthiavigatānaṃ",
  "atk-abh03a:2094_5": "vasena aparehipi ekādasahākārehi anekapaccayabhāvaṃ gacchati. Alobhādosā tato adhipatiindriyamaggapaccaye",
  "atk-abh03a:2094_6": "tayo apanetvā sesānaṃ vasena anekapaccayabhāvaṃ gacchanti. Idaṃ vipākahetūsuyeva",
  "atk-abh03a:2094_7": "labbhati, kusalakiriyesu pana vipākapaccayatā parihāyati. Lobhadosamohā te tayo vipākañcāti",
  "atk-abh03a:2094_8": "cattāro apanetvā sesānaṃ vasena anekapaccayabhāvaṃ gacchanti.",
  "atk-abh03a:2095_0": "Ārammaṇapaccayo taṃ ārammaṇapaccayattaṃ avijahantaṃyeva ārammaṇādhipatinissayaupanissayapurejātavippayuttaatthiavigatānaṃ",
  "atk-abh03a:2095_1": "vasena aparehipi sattahākārehi anekapaccayabhāvaṃ gacchati. Ayamettha ukkaṭṭhaparicchedo,",
  "atk-abh03a:2095_2": "arūpadhammānaṃ pana atītānāgatānaṃ vā rūpadhammānaṃ ārammaṇapaccayabhāve sati ārammaṇādhipatiārammaṇūpanissayamattaññeva",
  "atk-abh03a:2095_3": "uttari labbhati. Adhipatipaccaye vīmaṃsā amohasadisā. Chando adhipatipaccayo adhipatipaccayattaṃ",
  "atk-abh03a:2095_4": "avijahantova sahajātaaññamaññanissayavipākasampayuttavippayuttaatthiavigatānaṃ vasena",
  "atk-abh03a:2095_5": "aparehipi aṭṭhahākārehi anekapaccayabhāvaṃ gacchati. Vīriyaṃ tesañceva indriyamaggapaccayānañcāti",
  "atk-abh03a:2095_6": "imesaṃ vasena aparehipi dasahākārehi anekapaccayabhāvaṃ gacchati. Cittaṃ tato maggapaccayaṃ",
  "atk-abh03a:2095_7": "apanetvā āhārapaccayaṃ pakkhipitvā imesaṃ vasena adhipatipaccayato uttari dasahākārehi",
  "atk-abh03a:2095_8": "anekapaccayabhāvaṃ gacchati. Ārammaṇādhipatino pana heṭṭhā ārammaṇapaccaye vuttanayeneva",
  "atk-abh03a:2095_9": "anekapaccayabhāvo veditabbo.",
  "atk-abh03a:2096_0": "Anantarasamanantarapaccayā anantarasamanantarapaccayattaṃ avijahantāva upanissayakammaāsevananatthivigatānaṃ",
  "atk-abh03a:2096_1": "vasena aparehipi pañcahākārehi anekapaccayabhāvaṃ gacchanti. Ariyamaggacetanāyeva",
  "atk-abh03a:2096_2": "cettha kammapaccayataṃ labhati, na sesadhammā. Sahajātapaccayo sahajātapaccayattaṃ",
  "atk-abh03a:2096_3": "avijahantova hetuadhipatiaññamaññanissayakammavipākaāhāraindriyajhānamaggasampayuttavippayuttaatthiavigatānaṃ",
  "atk-abh03a:2096_4": "vasena aparehi cuddasahākārehi anekapaccayabhāvaṃ gacchati. Ayampi ukkaṭṭhaparicchedo",
  "atk-abh03a:2096_5": "vatthusahajātādīnaṃ pana vasenettha hetupaccayādīnaṃ abhāvopi veditabbo. Aññamaññapaccayepi eseva nayo.",
  "atk-abh03a:2097_0": "Nissayapaccayo nissayapaccayattaṃ avijahantova catuvīsatiyā paccayesu attano nissayapaccayattañceva",
  "atk-abh03a:2097_1": "anantarasamanantarapacchājātaāsevananatthivigatapaccaye ca cha apanetvā sesānaṃ vasena",
  "atk-abh03a:2097_2": "aparehipi sattarasahākārehi anekapaccayabhāvaṃ gacchati. Ayampi ukkaṭṭhaparicchedova",
  "atk-abh03a:2097_3": "vatthunissayādīnaṃ pana vasenettha hetupaccayādīnaṃ ābhāvopi veditabbo.",
  "atk-abh03a:2098_0": "Upanissayapaccaye ārammaṇūpanissayo ārammaṇādhipatisadiso. Anantarūpanissayo anantarūpanissayapaccayattaṃ",
  "atk-abh03a:2098_1": "avijahantova anantarasamanantarakammaāsevananatthivigatānaṃ vasena aparehipi chahākārehi",
  "atk-abh03a:2098_2": "anekapaccayabhāvaṃ gacchati. Ariyamaggacetanāyeva cettha kammapaccayataṃ labhati,",
  "atk-abh03a:2098_3": "na sesadhammā. Pakatūpanissayo pakatūpanissayova. Purejātapaccayo attano purejātapaccayattaṃ",
  "atk-abh03a:2098_4": "avijahantova ārammaṇaārammaṇādhipatinissayaupanissayaindriyavippayuttaatthiavigatānaṃ",
  "atk-abh03a:2098_5": "vasena aparehipi aṭṭhahākārehi anekapaccayabhāvaṃ gacchati. Ayampi ukkaṭṭhaniddesova",
  "atk-abh03a:2098_6": "ārammaṇapurejāte panettha nissayaindriyavippayuttapaccayatā na labbhati. Ito uttaripi",
  "atk-abh03a:2098_7": "labbhamānālabbhamānaṃ veditabbaṃ. Pacchājātapaccayo attano pacchājātapaccayabhāvaṃ",
  "atk-abh03a:2098_8": "avijahantova vippayuttaatthiavigatānaṃ vasena aparehipi tīhākārehi anekapaccayabhāvaṃ",
  "atk-abh03a:2098_9": "gacchati. Āsevanapaccayo āsevanapaccayattaṃ avijahantova anantarasamanantaraupanissayanatthivigatānaṃ",
  "atk-abh03a:2098_10": "vasena aparehipi pañcahākārehi anekapaccayabhāvaṃ gacchati.",
  "atk-abh03a:2099_0": "Kammapaccayo kammapaccayattaṃ avijahantova ekakkhaṇiko tāva sahajātaaññamaññanissayavipākaāhārasampayuttavippayuttaatthiavigatānaṃ",
  "atk-abh03a:2099_1": "vasena aparehipi navahākārehi anekapaccayabhāvaṃ gacchati. Nānākkhaṇiko upanissayaanantarasamanantaranatthivigatānaṃ",
  "atk-abh03a:2099_2": "vasena aparehipi pañcahākārehi anekapaccayabhāvaṃ gacchati. Vipākapaccayo vipākapaccayattaṃ",
  "atk-abh03a:2099_3": "avijahantova hetuadhipatisahajātaaññamaññanissayakammaāhāraindriyajhānamaggasampayuttavippayuttaatthiavigatānaṃ",
  "atk-abh03a:2099_4": "vasena aparehipi cuddasahākārehi anekapaccayabhāvaṃ gacchati. Āhārapaccaye kabaḷīkāro",
  "atk-abh03a:2099_5": "āhāro āhārapaccayattaṃ avijahantova atthiavigatānaṃ vasena aparehipi dvīhākārehi",
  "atk-abh03a:2099_6": "anekapaccayabhāvaṃ gacchati. Sesā tayo āhārapaccayattaṃ avijahantāva yathānurūpaṃ",
  "atk-abh03a:2099_7": "adhipatisahajātaaññamaññanissayakammavipākaindriyasampayuttavippayuttaatthiavigatānaṃ",
  "atk-abh03a:2099_8": "vasena aparehipi ekādasahākārehi anekapaccayabhāvaṃ gacchanti.",
  "atk-abh03a:2100_0": "Indriyapaccaye rūpino pañcindriyā indriyapaccayattaṃ avijahantāva nissayapurejātavippayuttaatthiavigatānaṃ",
  "atk-abh03a:2100_1": "vasena aparehipi pañcahākārehi anekapaccayabhāvaṃ gacchanti. Rūpajīvitindriyampi",
  "atk-abh03a:2100_2": "indriyapaccayattaṃ avijahantaññeva atthiavigatānaṃ vasena aparehipi dvīhākārehi anekapaccayabhāvaṃ",
  "atk-abh03a:2100_3": "gacchati. Arūpino indriyānipi yathānurūpaṃ indriyapaccayattaṃ avijahantāneva hetuadhipatisahajātaaññamaññanissayavipākaāhārajhānamaggasampayuttavippayuttaatthiavigatānaṃ",
  "atk-abh03a:2100_4": "vasena aparehipi terasahākārehi anekapaccayabhāvaṃ gacchanti. Jhānapaccayo jhānapaccayattaṃ",
  "atk-abh03a:2100_5": "avijahantova yathānurūpaṃ sahajātaaññamaññanissayavipākaindriyamaggasampayuttavippayuttaatthiavigatānaṃ",
  "atk-abh03a:2100_6": "vasena aparehipi dasahākārehi anekapaccayabhāvaṃ gacchati. Maggapaccayo maggapaccayattaṃ",
  "atk-abh03a:2100_7": "avijahantova yathānurūpaṃ jhānapaccaye vuttānaṃ dasannaṃ hetuadhipatīnañcāti imesaṃ",
  "atk-abh03a:2100_8": "vasena aparehipi dvādasahākārehi anekapaccayabhāvaṃ gacchati.",
  "atk-abh03a:2101_0": "Sampayuttapaccayo sampayuttapaccayattaṃ avijahantova yathānurūpaṃ hetuadhipatisahajātaaññamaññanissayakammavipākaāhāraindriyajhānamaggaatthiavigatānaṃ",
  "atk-abh03a:2101_1": "vasena aparehipi terasahākārehi anekapaccayabhāvaṃ gacchati. Vippayuttapaccayo vippayuttapaccayattaṃ",
  "atk-abh03a:2101_2": "avijahantova anantarasamanantaraāsevanasampayuttanatthivigatasaṅkhāte cha paccaye",
  "atk-abh03a:2101_3": "apanetvā sesānaṃ vasena yathānurūpaṃ aparehipi sattarasahākārehi anekapaccayabhāvaṃ",
  "atk-abh03a:2101_4": "gacchati. Tattha rūpassa ca arūpassa ca paccayavibhāgo veditabbo. Atthipaccayo atthipaccayattaṃ",
  "atk-abh03a:2101_5": "avijahantova anantarasamanantaraāsevananatthivigatasaṅkhāte pañca paccaye apanetvā",
  "atk-abh03a:2101_6": "sesānaṃ vasena yathānurūpaṃ aparehi aṭṭhārasahākārehi anekapaccayabhāvaṃ gacchati.",
  "atk-abh03a:2101_7": "Natthipaccayavigatapaccayā anantarapaccayasadisā. Avigatapaccayo atthipaccayasadisoyevāti",
  "atk-abh03a:2101_8": "evamettha ekapaccayassa anekapaccayabhāvatopi viññātabbo vinicchayo.",
  "atk-abh03a:2102_0": "Paccayasabhāgatoti etesu hi catuvīsatiyā paccayesu anantarasamanantaraanantarūpanissayaāsevananatthivigatā",
  "atk-abh03a:2102_1": "sabhāgā, tathā ārammaṇaārammaṇādhipatiārammaṇūpanissayāti iminā upāyenettha paccayasabhāgatopi",
  "atk-abh03a:2102_2": "viññātabbo vinicchayo.",
  "atk-abh03a:2103_0": "Paccayavisabhāgatoti purejātapaccayo panettha pacchājātapaccayena visabhāgo, tathā",
  "atk-abh03a:2103_1": "sampayuttapaccayo vippayuttapaccayena, atthipaccayo natthipaccayena, vigatapaccayo",
  "atk-abh03a:2103_2": "avigatapaccayenāti iminā upāyenettha paccayavisabhāgatopi viññātabbo vinicchayo.",
  "atk-abh03a:2104_0": "Yugaḷakatoti etesu ca atthasarikkhatāya, saddasarikkhatāya, kālapaṭipakkhatāya, hetuphalatāya,",
  "atk-abh03a:2104_1": "aññamaññapaṭipakkhatāyāti imehi kāraṇehi yugaḷakato viññātabbo vinicchayo. Anantarasamanantarā",
  "atk-abh03a:2104_2": "hi atthasarikkhatāya ekaṃ yugaḷakaṃ nāma; nissayūpanissayā saddasarikkhatāya, purejātapacchājātā",
  "atk-abh03a:2104_3": "kālapaṭipakkhatāya, kammapaccayavipākapaccayā hetuphalatāya, sampayuttavippayuttapaccayā",
  "atk-abh03a:2104_4": "aññamaññapaṭipakkhatāya ekaṃ yugaḷakaṃ nāma, tathā atthinatthipaccayā, vigatāvigatapaccayā",
  "atk-abh03a:2104_5": "cāti evamettha yugaḷakatopi viññātabbo vinicchayo. Janakājanakatoti etesu ca anantarasamanantarānantarūpanissayapakatūpanissayāsevanapaccayā",
  "atk-abh03a:2104_6": "nānākkhaṇiko, kammapaccayo, natthivigatapaccayāti ime paccayā janakāyeva, na ajanakā.",
  "atk-abh03a:2104_7": "Pacchājātapaccayo kevalaṃ upatthambhakoyeva, na janako. Sesā janakā ca ajanakā ca",
  "atk-abh03a:2104_8": "upatthambhakā cāti attho. Evamettha janakājanakatopi viññātabbo vinicchayo.",
  "atk-abh03a:2105_0": "Sabbaṭṭhānikāsabbaṭṭhānikatoti etesu ca sahajātanissayaatthiavigatapaccayā sabbaṭṭhānikā",
  "atk-abh03a:2105_1": "nāma, sabbesaṃ saṅkhatānaṃ rūpārūpadhammānaṃ ṭhānabhūtā kāraṇabhūtāti attho. Etehi",
  "atk-abh03a:2105_2": "vinā uppajjamāno ekadhammopi natthīti. Ārammaṇaārammaṇādhipatianantarasamanantarānantarūpanissayapakatūpanissayāsevanasampayuttanatthivigatapaccayā",
  "atk-abh03a:2105_3": "asabbaṭṭhānikā nāma. Na sabbesaṃ rūpārūpadhammānaṃ ṭhānabhūtā, arūpakkhandhānaññeva",
  "atk-abh03a:2105_4": "pana ṭhānabhūtā kāraṇabhūtāti attho. Arūpadhammāyeva hi etehi uppajjanti, na rūpadhammā.",
  "atk-abh03a:2105_5": "Purejātapacchājātāpi asabbaṭṭhānikā arūparūpānaññeva yathākkamena paccayabhāvato.",
  "atk-abh03a:2105_6": "Vuttāvasesāpi ekaccānaṃ rūpārūpadhammānaṃ uppattihetuto na sabbaṭṭhānikāti evamettha",
  "atk-abh03a:2105_7": "sabbaṭṭhānikā sabbaṭṭhānikatopi viññātabbo vinicchayo.",
  "atk-abh03a:2106_0": "Rūpaṃ rūpassātiādivikappatoti etesu ca catuvīsatiyā paccayesu ekapaccayopi ekantena",
  "atk-abh03a:2106_1": "rūpameva hutvā rūpasseva paccayo nāma natthi, ekantena pana rūpaṃ hutvā arūpasseva",
  "atk-abh03a:2106_2": "paccayo nāma atthi. Kataro panesoti? Purejātapaccayo. Purejātapaccayo hi ekantena",
  "atk-abh03a:2106_3": "rūpameva hutvā arūpasseva paccayo hoti. Ekantena rūpameva hutvā rūpārūpasseva paccayo",
  "atk-abh03a:2106_4": "nāmātipi natthi, ekantena pana arūpaṃ hutvā arūpasseva paccayo nāma atthi. Kataro",
  "atk-abh03a:2106_5": "panesoti? Anantarasamanantaraāsevanasampayuttanatthivigatavasena chabbidho. So hi",
  "atk-abh03a:2106_6": "sabbopi ekantena arūpameva hutvā arūpasseva paccayo hoti. Ekantena arūpameva hutvāpi",
  "atk-abh03a:2106_7": "ekantena rūpasseva paccayo nāmātipi atthi. Kataro panesoti? Pacchājātapaccayo. So",
  "atk-abh03a:2106_8": "hi ekantena arūpaṃ hutvā rūpasseva paccayo hoti; ekantena pana arūpadhammova hutvā",
  "atk-abh03a:2106_9": "rūpārūpānaṃ paccayopi atthi. Kataro panesoti? Hetukammavipākajhānamaggavasena pañcavidho.",
  "atk-abh03a:2106_10": "So hi sabbopi ekantena arūpameva hutvā rūpadhammānaṃ arūpadhammānampi paccayo hoti.",
  "atk-abh03a:2106_11": "Ekantena pana rūpārūpameva hutvā rūpasseva paccayo nāmātipi natthi, arūpasseva pana",
  "atk-abh03a:2106_12": "hoti. Kataro panesoti? Ārammaṇapaccayo ceva upanissayapaccayo ca. Idañhi dvayaṃ ekantena",
  "atk-abh03a:2106_13": "rūpārūpameva hutvā arūpasseva paccayo hoti. Ekantena rūpārūpameva hutvā pana rūpārūpasseva",
  "atk-abh03a:2106_14": "paccayo nāmātipi atthi. Kataro panesoti? Adhipatisahajātaaññamaññanissayaāhāraindriyavippayuttaatthiavigatavasena",
  "atk-abh03a:2106_15": "navavidho. So hi sabbopi ekantena rūpārūpameva hutvā rūpārūpasseva paccayo hotīti",
  "atk-abh03a:2106_16": "evamettha rūpaṃ rūpassātiādivikappatopi viññātabbo vinicchayo.",
  "atk-abh03a:2107_0": "Bhavabhedatoti imesu pana catuvīsatiyā paccayesu pañcavokārabhave tāva na koci paccayo",
  "atk-abh03a:2107_1": "na labbhati nāma. Catuvokārabhave pana tayo purejātapacchājātavippayuttapaccaye apanetvā",
  "atk-abh03a:2107_2": "sesā ekavīsatimeva labbhanti. Ekavokārabhave sahajātaaññamaññanissayakammaindriyaatthiavigatavasena",
  "atk-abh03a:2107_3": "satteva labbhanti. Bāhire pana anindriyabaddharūpe sahajātaaññamaññanissayaatthiavigatavasena",
  "atk-abh03a:2107_4": "pañceva labbhantīti evamettha bhavabhedatopi viññātabbo vinicchayoti.",
  "atk-abh03a:2108": "Paccayaniddesavāravaṇṇanā niṭṭhitā.",
  "atk-abh03a:2109": "Pucchāvāro",
  "atk-abh03a:2110": "1. Paccayānulomavaṇṇanā",
  "atk-abh03a:2111_0": "Evaṃ anulomapaṭṭhānādīsu tikapaṭṭhānādivasena catuvīsatisamantapaṭṭhānasamodhāne",
  "atk-abh03a:2111_1": "paṭṭhānamahāpakaraṇe ye tikādayo nissāya niddiṭṭhattā etaṃ tikapaṭṭhānaṃ, dukapaṭṭhānaṃ…pe…",
  "atk-abh03a:2111_2": "dukadukapaṭṭhānanti vuttaṃ. Te anāmasitvā yesaṃ paccayānaṃ vasena te tikādayo vibhattā,",
  "atk-abh03a:2111_3": "te paccaye eva tāva iminā mātikānikkhepapaccayavibhaṅgasaṅkhātena vārena uddesato",
  "atk-abh03a:2111_4": "ca niddesato ca dassetvā, idāni ye tikādayo nissāya niddiṭṭhattā etaṃ tikapaṭṭhānaṃ,",
  "atk-abh03a:2111_5": "dukapaṭṭhānaṃ…pe… dukadukapaṭṭhānanti vuttaṃ. Te tikādayo imesaṃ paccayānaṃ vasena",
  "atk-abh03a:2111_6": "vitthāretvā dassetuṃ ekekaṃ tikadukaṃ nissāya sattahi mahāvārehi desanā katā. Tesaṃ",
  "atk-abh03a:2111_7": "imāni nāmāni – paṭiccavāro, sahajātavāro, paccayavāro, nissayavāro, saṃsaṭṭhavāro,",
  "atk-abh03a:2111_8": "sampayuttavāro, pañhāvāroti.",
  "atk-abh03a:2112_0": "Tattha “kusalaṃ dhammaṃ paṭicca kusalo dhammo”ti evaṃ paṭiccābhidhānavasena vutto",
  "atk-abh03a:2112_1": "paṭiccavāro nāma. Kusalaṃ dhammaṃ sahajāto kusalo dhammo”ti evaṃ sahajātābhidhānavasena",
  "atk-abh03a:2112_2": "vutto sahajātavāro nāma. So purimena paṭiccavārena atthato ninnānākaraṇo. Paṭiccābhidhānavasena",
  "atk-abh03a:2112_3": "bujjhanakānaṃ vasena pana paṭhamo vutto, sahajātābhidhānavasena bujjhanakānaṃ vasena",
  "atk-abh03a:2112_4": "dutiyo. Dvīsupi cetesu rūpārūpadhammavasena paccayā ceva paccayuppannadhammā ca veditabbā.",
  "atk-abh03a:2112_5": "Te ca kho sahajātāva, na purejātapacchājātā labbhanti. “Kusalaṃ dhammaṃ paccayā kusalo",
  "atk-abh03a:2112_6": "dhammo”ti evaṃ paccayābhidhānavasena vutto pana paccayavāro nāma. Sopi purimavāradvayaṃ",
  "atk-abh03a:2112_7": "viya rūpārūpadhammavaseneva veditabbo. Paccayo panettha purejātopi labbhati. Ayamassa",
  "atk-abh03a:2112_8": "purimavāradvayato viseso. Tadanantaro “kusalaṃ dhammaṃ nissāya kusalo dhammo”ti evaṃ",
  "atk-abh03a:2112_9": "nissayābhidhānavasena vutto nissayavāro nāma. So purimena paccayavārena atthato ninnānākaraṇo.",
  "atk-abh03a:2112_10": "Paccayābhidhānavasena bujjhanakānaṃ vasena pana paṭhamo vutto, nissayābhidhānavasena",
  "atk-abh03a:2112_11": "bujjhanakānaṃ vasena dutiyo. Tato paraṃ “kusalaṃ dhammaṃ saṃsaṭṭho kusalo dhammo”ti",
  "atk-abh03a:2112_12": "evaṃ saṃsaṭṭhābhidhānavasena vutto saṃsaṭṭhavāro nāma. “Kusalaṃ dhammaṃ sampayutto",
  "atk-abh03a:2112_13": "kusalo dhammo”ti evaṃ sampayuttābhidhānavasena vutto sampayuttavāro nāma. So purimena",
  "atk-abh03a:2112_14": "saṃsaṭṭhavārena atthato ninnānākaraṇo. Saṃsaṭṭhābhidhānavasena bujjhanakānaṃ vasena",
  "atk-abh03a:2112_15": "pana paṭhamo vutto, sampayuttābhidhānavasena dutiyo. Dvīsupi cetesu arūpadhammavaseneva",
  "atk-abh03a:2112_16": "paccayā paccayuppannā ca veditabbā. Sattamavāre pana yasmā “kusalo dhammo kusalassa",
  "atk-abh03a:2112_17": "dhammassa hetupaccayena paccayo”tiādinā nayena te te pañhe uddharitvā puna “kusalā",
  "atk-abh03a:2112_18": "hetū sampayuttakānaṃ khandhāna”ntiādinā nayena sabbepi te pañhā nijjaṭā niggumbā",
  "atk-abh03a:2112_19": "ca katvā vibhattā, tasmā so vāro pañhānaṃ sādhukaṃ vibhattattā pañhāvārotveva saṅkhyaṃ",
  "atk-abh03a:2112_20": "gato. Rūpārūpadhammavaseneva panettha paccayāpi paccayuppannāpi veditabbā.",
  "atk-abh03a:2113_0": "Tattha yo tāva esa sabbapaṭhamo paṭiccavāro nāma, so uddesato niddesato ca duvidho",
  "atk-abh03a:2113_1": "hoti. Tattha uddesavāro paṭhamo, pucchāvārotipi vuccati. Paṇṇattivārotipi tasseva",
  "atk-abh03a:2113_2": "nāmaṃ. So hi kusalādayo paṭicca kusalādīnaṃ hetupaccayādīnaṃ vasena uddiṭṭhattā uddesavāro,",
  "atk-abh03a:2113_3": "kusalādayo paṭicca hetupaccayādivasena kusalādīnaṃ uppattiyā pucchitattā pucchāvāro,",
  "atk-abh03a:2113_4": "kusalādayo paṭicca hetupaccayādivasena kusalādīnaṃ uppattiyā paññāpitattā paṇṇattivārotipi vutto.",
  "atk-abh03a:2114_0": "25-34. Tattha siyā kusalaṃ dhammaṃ paṭicca kusalo dhammo uppajjeyya hetupaccayāti",
  "atk-abh03a:2114_1": "parikappapucchā. Ayañhettha attho – yo kusalo dhammo uppajjeyya hetupaccayā, kiṃ",
  "atk-abh03a:2114_2": "so kusalaṃ dhammaṃ paṭicca siyāti atha vā kusalaṃ dhammaṃ paṭicca yo kusalo dhammo",
  "atk-abh03a:2114_3": "uppajjeyya, so hetupaccayā siyāti ayamettha attho. Tattha paṭīti sadisatthe vattati.",
  "atk-abh03a:2114_4": "Sadisapuggalo hi paṭipuggalo, sadisabhāgo ca paṭibhāgoti vuccati. Iccāti gamanussukkavacanametaṃ.",
  "atk-abh03a:2114_5": "Ubhayaṃ ekato katvā paṭiccāti paṭigantvā sahuppattisaṅkhātena sadisabhāvena patvā,",
  "atk-abh03a:2114_6": "tena saddhiṃ ekato uppattibhāvaṃ upagantvāti vuttaṃ hoti. Kusalo dhammoti evaṃ sahuppattibhāvena",
  "atk-abh03a:2114_7": "kusalaṃ dhammaṃ paṭicca kusalo dhammo uppajjeyya hetupaccayāti pucchati. Atha vā",
  "atk-abh03a:2114_8": "paṭiccāti paccayaṃ katvā. Taṃ pana paccayakaraṇaṃ purejātepi paccaye labbhati sahajātepi.",
  "atk-abh03a:2114_9": "Idha sahajātaṃ adhippetaṃ. Siyā kusalaṃ dhammaṃ paṭicca akusalotiādīsupi eseva nayo.",
  "atk-abh03a:2114_10": "Tattha kiñcāpi sahajātavasena kusalaṃ dhammaṃ paṭicca akusalo natthi, imasmiṃ pana",
  "atk-abh03a:2114_11": "pucchāvāre yampi vissajjiyamānaṃ atthato labbhati, yampi na labbhati, taṃ sabbaṃ",
  "atk-abh03a:2114_12": "pucchāvasena uddhaṭaṃ. Parato pana vissajjane yaṃ na labbhati, taṃ pahāya yaṃ labbhati, tadeva vissajjitaṃ.",
  "atk-abh03a:2115_0": "Evamettha pucchānaṃ atthañceva pucchāgatiñca ñatvā idāni gaṇanavasena pucchāparicchedo",
  "atk-abh03a:2115_1": "veditabbo. Ettha hi “kusalaṃ dhammaṃ paṭiccā”ti kusalapadaṃ ādiṃ katvā kusalākusalābyākatantā",
  "atk-abh03a:2115_2": "tisso pucchā, puna tadevādiṃ katvā kusalābyākatādivasena dukappabhedantā tisso, puna",
  "atk-abh03a:2115_3": "tadevādiṃ katvā tikantā ca ekā, evaṃ kusalaṃ dhammaṃ paṭiccāti kusalādikā satta pucchā,",
  "atk-abh03a:2115_4": "tathā akusalādikā, tathā abyākatādikā, tathā kusalābyākatādikā, akusalābyākatādikā,",
  "atk-abh03a:2115_5": "kusalākusalādikā, kusalākusalābyākatādikāti sabbāpi sattannaṃ sattakānaṃ vasena kusalattikaṃ",
  "atk-abh03a:2115_6": "nissāya hetupaccaye ekūnapaññāsaṃ pucchā.",
  "atk-abh03a:2116_0": "Tattha ekamūlakāvasānā nava, ekamūladukāvasānā nava, ekamūlatikāvasānā tisso, dukamūlaekāvasānā",
  "atk-abh03a:2116_1": "nava, dukamūladukāvasānā nava, dukamūlatikāvasānā tisso, tikamūlaekāvasānā tisso,",
  "atk-abh03a:2116_2": "tikamūladukāvasānā tisso, tikamūlatikāvasānā ekāti evametā mūlavasenāpi veditabbā.",
  "atk-abh03a:2116_3": "Yathā ca hetupaccaye ekūnapaññāsaṃ, ārammaṇapaccayādīsupi tathevāti sabbesupi catuvīsatiyā paccayesu –",
  "atk-abh03a:2117": "Sahassamekañca sataṃ, chasattati punāparā;",
  "atk-abh03a:2118": "Pucchā sampiṇḍitā honti, nayamhi ekamūlake.",
  "atk-abh03a:2119_0": "35-36. Tato paraṃ hetupaccayā ārammaṇapaccayāti dumūlakanayo āraddho. Tattha hetārammaṇaduko…pe…",
  "atk-abh03a:2119_1": "hetuavigatadukoti hetupaccayena saddhiṃ tevīsati dukā honti. Tesu hetupaccaye viya",
  "atk-abh03a:2119_2": "hetārammaṇadukepi ekūnapaññāsaṃ pucchā, tāsu pāḷiyaṃ dveyeva dassitā. Yathā ca hetārammaṇaduke",
  "atk-abh03a:2119_3": "ekūnapaññāsaṃ tathā hetādhipatidukādīsupi. Tattha paṭhamapucchāvasena hetādhipatiduko,",
  "atk-abh03a:2119_4": "hetānantaraduko, hetusamanantaradukoti paṭipāṭiyā tayo duke dassetvā pariyosāne hetuavigataduko",
  "atk-abh03a:2119_5": "dassito, sesaṃ saṅkhittaṃ. Pucchāparicchedo panettha evaṃ veditabbo.",
  "atk-abh03a:2120": "Sahassamekañca sataṃ, sattavīsatimeva ca;",
  "atk-abh03a:2121": "Dukesu tevīsatiyā, pucchā honti dumūlake.",
  "atk-abh03a:2122_0": "37. Tato paraṃ hetupaccayā ārammaṇapaccayā adhipatipaccayāti timūlakanayo āraddho.",
  "atk-abh03a:2122_1": "Tattha hetārammaṇadukena saddhiṃ adhipatipaccayādīsu bāvīsatiyā paccayesu ekamekassa",
  "atk-abh03a:2122_2": "yojanāvasena bāvīsati tikā honti. Tesu paṭhamapucchāvasena paṭhamattikañca dutiyattikañca",
  "atk-abh03a:2122_3": "dassetvā pariyosānatiko dassito, sesaṃ saṅkhittaṃ. Yathā pana dukesu, evaṃ tikesupi",
  "atk-abh03a:2122_4": "ekamekasmiṃ tike ekūnapaññāsaṃ katvā sabbesupi bāvīsatiyā tikesu –",
  "atk-abh03a:2123": "Sahassamekaṃ pucchānaṃ, aṭṭhasattatimeva ca;",
  "atk-abh03a:2124": "Pucchā gaṇanato honti, nayamhi tikamūlake.",
  "atk-abh03a:2125_0": "38. Tato paraṃ hetupaccayā ārammaṇapaccayā adhipatipaccayā anantarapaccayāti catumūlakanayo",
  "atk-abh03a:2125_1": "āraddho. Tattha paṭhamattikena saddhiṃ anantarapaccayādīsu ekavīsatiyā paccayesu",
  "atk-abh03a:2125_2": "ekamekassa yojanāvasena ekavīsati catukkā honti. Tesu dve catukke dassetvā sesaṃ",
  "atk-abh03a:2125_3": "saṅkhittaṃ. Idhāpi ekamekasmiṃ catukke ekūnapaññāsaṃ katvā sabbesupi ekavīsatiyā catukkesu –",
  "atk-abh03a:2126": "Sahassamekaṃ pucchānaṃ, ekūnatiṃsa punāparā;",
  "atk-abh03a:2127": "Pucchā gaṇanato honti, nayamhi catumūlake.",
  "atk-abh03a:2128_0": "Tato paraṃ pañcamūlakaṃ ādiṃ katvā yāva sabbamūlakā desanā katā, taṃ sabbaṃ saṅkhipitvā",
  "atk-abh03a:2128_1": "heṭṭhā vuttañca upari vattabbañca ekato katvā pāḷiyaṃ “ekamūlakaṃ, dumūlakaṃ, timūlakaṃ,",
  "atk-abh03a:2128_2": "catumūlakaṃ, pañcamūlakaṃ, sabbamūlakaṃ asammuyhantena vitthāretabba”nti nayo dassito.",
  "atk-abh03a:2128_3": "Tattha ekamūlakādīsu yaṃ vattabbaṃ, taṃ vuttameva. Pañcamūlake pana paṭhamacatukkena",
  "atk-abh03a:2128_4": "saddhiṃ samanantarapaccayādīsu samavīsatiyā paccayesu ekamekassa yojanāvasena samavīsati",
  "atk-abh03a:2128_5": "pañcakā honti. Tesu ekamekasmiṃ ekūnapaññāsaṃ katvā –",
  "atk-abh03a:2129": "Satāni nava pucchānaṃ, asīti ca punāparā;",
  "atk-abh03a:2130": "Pucchā gaṇanato honti, nayamhi pañcamūlake.",
  "atk-abh03a:2131": "Chamūlake paṭhamapañcakena saddhiṃ sahajātapaccayādīsu ekūnavīsatiyā paccayesu ekamekassa yojanāvasena ekūnavīsati chakkā honti. Tesu ekamekasmiṃ ekūnapaññāsaṃ katvā –",
  "atk-abh03a:2132": "Satāni nava pucchānaṃ, ekatiṃsa tatoparā;",
  "atk-abh03a:2133": "Pucchā gaṇanato honti, nayamhi chakkamūlake.",
  "atk-abh03a:2134": "Sattamūlake paṭhamachakkena saddhiṃ aññamaññapaccayādīsu aṭṭhārasasu paccayesu ekamekassa yojanāvasena aṭṭhārasa sattakā honti. Tesu ekamekasmiṃ ekūnapaññāsaṃ katvā –",
  "atk-abh03a:2135": "Satāni aṭṭha pucchānaṃ, dvāsīti ca tatoparā;",
  "atk-abh03a:2136": "Pucchā gaṇanato honti, nayamhi sattamūlake.",
  "atk-abh03a:2137": "Aṭṭhamūlake paṭhamasattakena saddhiṃ nissayapaccayādīsu sattarasasu paccayesu ekamekassa yojanāvasena sattarasa aṭṭhakā honti. Tesu ekamekasmiṃ ekūnapaññāsaṃ katvā –",
  "atk-abh03a:2138": "Satāni aṭṭha pucchānaṃ, tettiṃsā ca tatoparā;",
  "atk-abh03a:2139": "Pucchā gaṇanato honti, nayamhi aṭṭhamūlake.",
  "atk-abh03a:2140": "Navamūlake paṭhamaaṭṭhakena saddhiṃ upanissayapaccayādīsu soḷasasu paccayesu ekamekassa yojanāvasena soḷasa navakā honti. Tesu ekamekasmiṃ ekūnapaññāsaṃ katvā –",
  "atk-abh03a:2141": "Satāni satta pucchānaṃ, caturāsīti tatoparā;",
  "atk-abh03a:2142": "Pucchā gaṇanato honti, nayamhi navamūlake.",
  "atk-abh03a:2143": "Dasamūlake paṭhamanavakena saddhiṃ purejātapaccayādīsu pannarasasu paccayesu ekamekassa yojanāvasena pannarasa dasakā honti. Tesu ekamekasmiṃ ekūnapaññāsaṃ katvā –",
  "atk-abh03a:2144": "Satāni satta pucchānaṃ, pañcatiṃsa tatoparā;",
  "atk-abh03a:2145": "Pucchā gaṇanato honti, nayamhi dasamūlake.",
  "atk-abh03a:2146": "Ekādasamūlake paṭhamadasakena saddhiṃ pacchājātapaccayādīsu cuddasasu paccayesu ekamekassa yojanāvasena cuddasa ekādasakā honti. Tesu ekamekasmiṃ ekūnapaññāsaṃ katvā –",
  "atk-abh03a:2147": "Cha satāni ca pucchānaṃ, chaḷāsīti tatoparā;",
  "atk-abh03a:2148": "Nayamhi pucchā gaṇitā, ekādasakamūlake.",
  "atk-abh03a:2149": "Dvādasamūlake paṭhamaekādasakena saddhiṃ āsevanapaccayādīsu terasasu paccayesu ekamekassa yojanāvasena terasa dvādasakā honti. Tesu ekamekasmiṃ ekūnapaññāsaṃ katvā –",
  "atk-abh03a:2150": "Cha satāni ca pucchānaṃ, sattatiṃsa tatoparā;",
  "atk-abh03a:2151": "Pucchā gaṇanato honti, naye dvādasamūlake.",
  "atk-abh03a:2152": "Terasamūlake paṭhamadvādasakena saddhiṃ kammapaccayādīsu dvādasasu paccayesu ekamekassa yojanāvasena dvādasa terasakā honti. Tesu ekamekasmiṃ ekūnapaññāsaṃ katvā –",
  "atk-abh03a:2153": "Satāni pañca pucchānaṃ, aṭṭhāsīti punāparā;",
  "atk-abh03a:2154": "Pucchā gaṇanato honti, naye terasamūlake.",
  "atk-abh03a:2155": "Cuddasamūlake paṭhamaterasakena saddhiṃ vipākapaccayādīsu ekādasasu paccayesu ekamekassa yojanāvasena ekādasa cuddasakā honti. Tesu ekamekasmiṃ ekūnapaññāsaṃ katvā –",
  "atk-abh03a:2156": "Satāni pañca pucchānaṃ, tiṃsa cātha navāparā;",
  "atk-abh03a:2157": "Pucchā gaṇanato honti, naye cuddasamūlake.",
  "atk-abh03a:2158": "Pannarasamūlake paṭhamacuddasakena saddhiṃ āhārapaccayādīsu dasasu paccayesu ekamekassa yojanāvasena dasa pannarasakā honti. Tesu ekamekasmiṃ ekūnapaññāsaṃ katvā –",
  "atk-abh03a:2159": "Satāni cattāri pucchānaṃ, navuti ca tatoparā;",
  "atk-abh03a:2160": "Pucchā gaṇanato honti, naye pannarasamūlake.",
  "atk-abh03a:2161": "Soḷasamūlake paṭhamapannarasakena saddhiṃ indriyapaccayādīsu navasu paccayesu ekamekassa yojanāvasena nava soḷasakā honti. Tesu ekamekasmiṃ ekūnapaññāsaṃ katvā –",
  "atk-abh03a:2162": "Satāni cattāri cattā-līsekā ceva punāparā;",
  "atk-abh03a:2163": "Pucchā gaṇanato honti, naye soḷasamūlake.",
  "atk-abh03a:2164": "Sattarasamūlake paṭhamasoḷasakena saddhiṃ jhānapaccayādīsu aṭṭhasu paccayesu ekamekassa yojanāvasena aṭṭha sattarasakā honti. Tesu ekamekasmiṃ ekūnapaññāsaṃ katvā –",
  "atk-abh03a:2165": "Satāni tīṇi pucchānaṃ, navuti dve punāparā;",
  "atk-abh03a:2166": "Pucchā gaṇanato honti, naye sattarasamūlake.",
  "atk-abh03a:2167": "Aṭṭhārasamūlake paṭhamasattarasakena saddhiṃ maggapaccayādīsu sattasu paccayesu ekamekassa yojanāvasena satta aṭṭhārasakā honti. Tesu ekamekasmiṃ ekūnapaññāsaṃ katvā –",
  "atk-abh03a:2168": "Satāni tīṇi pucchānaṃ, tecattārīsameva ca;",
  "atk-abh03a:2169": "Pucchā gaṇanato honti, naye aṭṭhārasamūlake.",
  "atk-abh03a:2170": "Ekūnavīsatimūlake paṭhamaaṭṭhārasakena saddhiṃ sampayuttapaccayādīsu chasu paccayesu ekamekassa yojanāvasena cha ekūnavīsatikā honti. Tesu ekamekasmiṃ ekūnapaññāsaṃ katvā –",
  "atk-abh03a:2171": "Dve satā navuti ceva, catasso ca punāparā;",
  "atk-abh03a:2172": "Pucchā gaṇanato honti, naye ekūnavīsatike.",
  "atk-abh03a:2173": "Vīsatimūlake paṭhamaekūnavīsatikena saddhiṃ vippayuttapaccayādīsu pañcasu paccayesu ekamekassa yojanāvasena pañcavīsatikā honti. Tesu ekamekasmiṃ ekūnapaññāsaṃ katvā –",
  "atk-abh03a:2174": "Dve satā honti pucchānaṃ, cattālīsā ca pañca ca;",
  "atk-abh03a:2175": "Pucchā gaṇanato honti, naye vīsatimūlake.",
  "atk-abh03a:2176": "Ekavīsatimūlake paṭhamavīsatikena saddhiṃ atthipaccayādīsu catūsu paccayesu ekamekassa yojanāvasena cattāro ekavīsatikā honti. Tesu ekamekasmiṃ ekūnapaññāsaṃ katvā –",
  "atk-abh03a:2177": "Sataṃ chanavuti ceva, pucchā honti sampiṇḍitā;",
  "atk-abh03a:2178": "Gaṇitā lakkhaṇaññūhi, ekavīsatike naye.",
  "atk-abh03a:2179": "Dvāvīsatimūlake paṭhamaekavīsatikena saddhiṃ natthipaccayādīsu tīsu paccayesu ekamekassa yojanāvasena tayo dvāvīsatikā honti. Tesu ekamekasmiṃ ekūnapaññāsaṃ katvā –",
  "atk-abh03a:2180": "Cattālīsādhikaṃ sataṃ, satta ceva punāparā;",
  "atk-abh03a:2181": "Pucchā gaṇanato honti, naye dvāvīsatimūlake.",
  "atk-abh03a:2182": "Tevīsatimūlake paṭhamadvāvīsatikena saddhiṃ dvīsu vigatāvigatapaccayesu ekamekassa yojanāvasena dve tevīsatikā honti. Tesu ekamekasmiṃ ekūnapaññāsaṃ katvā –",
  "atk-abh03a:2183": "Aṭṭhanavutimevidha, pucchā gaṇanato matā;",
  "atk-abh03a:2184": "Nayamhi tevīsatime, tevīsatikamūlake.",
  "atk-abh03a:2185_0": "Catuvīsatimūlako pana sabbapaccayānaṃ samodhānavasena veditabbo, teneva sabbamūlakoti",
  "atk-abh03a:2185_1": "vutto. Tattha ekūnapaññāsameva pucchā hontīti sabbāpetā hetupaccayapadameva gahetvā",
  "atk-abh03a:2185_2": "ekamūlakādīnaṃ sabbamūlakapariyosānānaṃ vasena satthārā devaparisati vitthārato vibhattā",
  "atk-abh03a:2185_3": "pucchā idha saṅkhepena dassitā.",
  "atk-abh03a:2186_0": "Tāsaṃ pana sabbāsampi ayaṃ gaṇanapiṇḍo – ekamūlakanayasmiñhi ekādasa satāni chasattati",
  "atk-abh03a:2186_1": "ca pucchā āgatā. Hetupaccayanaye teneva mūlakena ekūnapaññāsaṃ katvā imasmiṃ hetupaccayamūlake",
  "atk-abh03a:2186_2": "gahetabbā, sesā sesapaccayamūlakesu pakkhipitabbā. Dumūlake sattavīsāni ekādasa satāni,",
  "atk-abh03a:2186_3": "timūlake sahassaṃ aṭṭhasattati ca, catumūlake sahassaṃ ekūnatiṃsañca, pañcamūlake",
  "atk-abh03a:2186_4": "asītādhikāni nava satāni, chamūlake ekatiṃsāni nava satāni, sattamūlake dvāsītāni",
  "atk-abh03a:2186_5": "aṭṭha satāni, aṭṭhamūlake tettiṃsāni aṭṭha satāni, navamūlake caturāsītāni satta",
  "atk-abh03a:2186_6": "satāni, dasamūlake pañcatiṃsāni satta satāni, ekādasamūlake chāsītāni cha satāni,",
  "atk-abh03a:2186_7": "dvādasamūlake sattatiṃsāni cha satāni, terasamūlake aṭṭhāsītāni pañca satāni, cuddasamūlake",
  "atk-abh03a:2186_8": "ekūnacattālīsāni pañca satāni, pannarasamūlake navutāni cattāri satāni, soḷasamūlake",
  "atk-abh03a:2186_9": "ekacattālīsāni cattāri sattāni, sattarasamūlake dvānavutāni tīṇi satāni, aṭṭhārasamūlake",
  "atk-abh03a:2186_10": "tecattālīsāni tīṇi satāni, ekūnavīsatimūlake catunavutāni dve satāni, vīsatimūlake",
  "atk-abh03a:2186_11": "pañcacattālīsāni dve satāni, ekavīsatimūlake chanavutisataṃ, dvāvīsatimūlake sattacattālīsasataṃ,",
  "atk-abh03a:2186_12": "tevīsatimūlake aṭṭhanavuti, sabbamūlake ekūnapaññāsāti evaṃ hetupadaṃ ādiṃ katvā",
  "atk-abh03a:2186_13": "vibhattesu ekamūlakādīsu –",
  "atk-abh03a:2187": "Cuddaseva sahassāni, puna satta satāni ca;",
  "atk-abh03a:2188": "Pucchā hetupadasseva, ekamūlādibhedatoti.",
  "atk-abh03a:2189_0": "39-40. Evaṃ hetupaccayaṃ ādiṃ katvā ekamūlakato paṭṭhāya yāva sabbamūlakanayā pucchābhedaṃ",
  "atk-abh03a:2189_1": "dassetvā idāni ārammaṇapaccayaṃ ādiṃ katvā dassetuṃ siyā kusalaṃ dhammaṃ paṭicca",
  "atk-abh03a:2189_2": "kusalo dhammo uppajjeyya ārammaṇapaccayā hetupaccayātiādimāha. Tattha ārammaṇapaccayā",
  "atk-abh03a:2189_3": "hetupaccayāti ettāvatā ārammaṇapaccayaṃ ādiṃ katvā hetupaccayapariyosāno ekamūlakanayo",
  "atk-abh03a:2189_4": "dassito. Tato paraṃ ārammaṇapaccayā adhipatipaccayāti dukamūlakaṃ āraddhaṃ. Tattha",
  "atk-abh03a:2189_5": "imaṃ paṭhamadukañceva ārammaṇāvigatadukañca dassetvā sesaṃ saṅkhittaṃ. Ārammaṇapaccayā",
  "atk-abh03a:2189_6": "hetupaccayāti ayaṃ osānadukopi na dassito. Sace pana katthaci vācanāmagge sandissati,",
  "atk-abh03a:2189_7": "sveva vācanāmaggo gahetabbo. Tato paraṃ ārammaṇapaccayavasena tikamūlakādayo adassetvāva",
  "atk-abh03a:2189_8": "adhipatipaccayaṃ ādiṃ katvā ekakādayo dassetuṃ adhipatipaccayā, anantarapaccayā,",
  "atk-abh03a:2189_9": "samanantarapaccayā, sahajātapaccayā, aññamaññapaccayāti ettakameva vuttaṃ, taṃ ekamūlakavasena",
  "atk-abh03a:2189_10": "vā sabbamūlakavasena vā veditabbaṃ.",
  "atk-abh03a:2190_0": "41. Tato paraṃ avigatapaccayaṃ ādiṃ katvā dumūlakameva dassetuṃ – avigatapaccayā",
  "atk-abh03a:2190_1": "hetupaccayātiādi āraddhaṃ. Tattha avigatahetuduko, avigatārammaṇaduko, avigatādhipatidukoti",
  "atk-abh03a:2190_2": "paṭipāṭiyā tayo duke vatvā pariyosāne ca avigatavigataduko eko duko dassito. Tato",
  "atk-abh03a:2190_3": "avigatapaccayavaseneva timūlakaṃ dassetuṃ – “avigatapaccayā hetupaccayā ārammaṇapaccayā,",
  "atk-abh03a:2190_4": "avigatapaccayā hetupaccayā adhipatipaccayā, avigatapaccayā hetupaccayā anantarapaccayā”ti",
  "atk-abh03a:2190_5": "evaṃ paṭipāṭiyā tayo tike vatvā “avigatapaccayā hetupaccayā vigatapaccayā”ti pariyosānattiko",
  "atk-abh03a:2190_6": "vutto. Tato avigatapaccayavaseneva catumūlakaṃ dassetuṃ “avigatapaccayā hetupaccayā",
  "atk-abh03a:2190_7": "ārammaṇapaccayā adhipatipaccayā, avigatapaccayā hetupaccayā ārammaṇapaccayā anantarapaccayā”ti",
  "atk-abh03a:2190_8": "dve catukke vatvā “vigatapaccayā”ti padaṃ uddharitvā ṭhapitaṃ, sesaṃ sabbaṃ saṅkhittaṃ.",
  "atk-abh03a:2190_9": "Tassa saṅkhittabhāvaṃ dassetuṃ “ekekassa padassa ekamūlakaṃ, dumūlakaṃ, timūlakaṃ,",
  "atk-abh03a:2190_10": "sabbamūlakaṃ asammuyhantena vitthāretabba”nti vuttaṃ. Tasmā yathā hetupaccayaṃ ādiṃ",
  "atk-abh03a:2190_11": "katvā hetuādipadavasena ekamūlake ekādasa pucchāsatāni chasattati ca pucchā…pe… sabbamūlake",
  "atk-abh03a:2190_12": "ekūnapaññāsaṃ, evaṃ ārammaṇapaccayādīsupi ekamekaṃ ādiṃ katvā ārammaṇādipadavasena",
  "atk-abh03a:2190_13": "ekamekassa padassa ekamūlake ekādasa pucchāsatāni chasattati ca pucchā…pe… sabbamūlake",
  "atk-abh03a:2190_14": "ekūnapaññāsāti ekekassa padassa ekamūlakādibhede sattasatādhikāni cuddasa pucchā",
  "atk-abh03a:2190_15": "sahassāni honti. Tāsaṃ sabbesupi catuvīsatiyā paccayesu ayaṃ gaṇanaparicchedo –",
  "atk-abh03a:2191": "Dvāpaññāsasahassāna-ṭṭhasatāni tīṇi satasahassāni;",
  "atk-abh03a:2192": "Kusalattikassa pucchā, anulomanayamhi suvibhattā.",
  "atk-abh03a:2193": "Yathā ca kusalattikassa, evaṃ vedanāttikādīnampīti sabbesupi dvāvīsatiyā tikesu –",
  "atk-abh03a:2194": "Ekasaṭṭhisahassāni, cha satāni sattasattati;",
  "atk-abh03a:2195": "Satasahassāni pucchānaṃ, tikabhede pabhedato.",
  "atk-abh03a:2196": "Saṅkhittā vācanāmagge.",
  "atk-abh03a:2197_0": "Dukesu pana “siyā hetuṃ dhammaṃ paṭicca hetudhammo uppajjeyya hetupaccayā”ti evaṃ",
  "atk-abh03a:2197_1": "hetuṃ paṭicca hetu, hetuṃ paṭicca nahetu, hetuṃ paṭicca hetu ca nahetu ca, nahetuṃ",
  "atk-abh03a:2197_2": "paṭicca nahetu, nahetuṃ paṭicca hetu, nahetuṃ paṭicca hetu ca nahetu ca, hetuñca",
  "atk-abh03a:2197_3": "nahetuñca paṭicca hetu, hetuñca nahetuñca paṭicca nahetu, hetuñca nahetuñca paṭicca",
  "atk-abh03a:2197_4": "hetu ca nahetu cāti ekamekasmiṃ duke hetupaccayādīsu ekamekasmiṃ paccaye nava pucchā",
  "atk-abh03a:2197_5": "honti. Tāsu hetupaccayaṃ ādiṃ katvā ekamūlake dvesatāni soḷasa ca pucchā honti. Tāsu",
  "atk-abh03a:2197_6": "hetupaccayasseva aññena asammissā nava pucchā gahetabbā, sesā aṭṭha vārena gahitā.",
  "atk-abh03a:2198_0": "Tāsaṃ dukamūlakādīsu tevīsatiyā vāresu ekekaṃ navakaṃ apanetvā yāva sabbamūlakā ayaṃ",
  "atk-abh03a:2198_1": "gaṇanaparicchedo – dukamūlake tāva ekamūlake dassitesu dvīsu soḷasādhikesu pucchāsatesu",
  "atk-abh03a:2198_2": "nava apanetvā dvesatāni satta ca pucchā honti, tato nava apanetvā timūlake aṭṭhanavutisataṃ.",
  "atk-abh03a:2198_3": "Evaṃ purimapurimato nava nava apanetvā catumūlake ekūnanavutisataṃ, pañcamūlake asītisataṃ,",
  "atk-abh03a:2198_4": "chamūlake ekasattatisataṃ, sattamūlake dvāsaṭṭhisataṃ, aṭṭhamūlake tepaṇṇāsasataṃ,",
  "atk-abh03a:2198_5": "navamūlake catucattālīsasataṃ, dasamūlake pañcatiṃsasataṃ, ekādasamūlake chabbīsasataṃ,",
  "atk-abh03a:2198_6": "dvādasamūlake sattarasādhikasataṃ, terasamūlake aṭṭhādhikasataṃ, cuddasamūlake navanavuti,",
  "atk-abh03a:2198_7": "pannarasamūlake navuti, soḷasamūlake ekāsīti, sattarasamūlake dvāsattati, aṭṭhārasamūlake",
  "atk-abh03a:2198_8": "tesaṭṭhi, ekūnavīsatimūlake catupaññāsaṃ, vīsatimūlake pañcacattālīsaṃ, ekavīsatimūlake",
  "atk-abh03a:2198_9": "chattiṃsaṃ, dvāvīsatimūlake sattavīsa, tevīsatimūlake aṭṭhārasa, sabbamūlake navāti.",
  "atk-abh03a:2198_10": "Yathā panetāni hetupaccayavasena ekamūlake soḷasādhikāni dve pucchāsatāni…pe… sabbamūlake",
  "atk-abh03a:2198_11": "nava, evaṃ ārammaṇapaccayādīsupi ekamekaṃ ādiṃ katvā ārammaṇādipadavasena ekekassa",
  "atk-abh03a:2198_12": "padassa ekamūlake soḷasādhikāni dve pucchāsatāni…pe… sabbamūlake navāti ekekassa",
  "atk-abh03a:2198_13": "padassa ekamūlakādibhede dve pucchā sahassāni sattasatāni ca pucchā honti. Tāsaṃ",
  "atk-abh03a:2198_14": "sabbesupi catuvīsatiyā paccayesu ayaṃ gaṇanaparicchedo –",
  "atk-abh03a:2199": "Catusaṭṭhisahassāni, puna aṭṭhasatāni ca;",
  "atk-abh03a:2200": "Pucchā hetudukasseva, anulomanaye matā.",
  "atk-abh03a:2201": "Yathā ca hetudukassa, evaṃ sahetukadukādīnampīti sabbasmimpi dukasate –",
  "atk-abh03a:2202": "Saṭṭhi satasahassāni, cattāri ca tatoparaṃ;",
  "atk-abh03a:2203": "Asīti ca sahassāni, pucchā dukasate vidū.",
  "atk-abh03a:2204": "Ayaṃ tāva suddhike tikapaṭṭhāne ceva dukapaṭṭhāne ca pucchānaṃ gaṇanaparicchedo.",
  "atk-abh03a:2205_0": "Yaṃ pana tato paraṃ dvāvīsati tike gahetvā dukasate pakkhipitvā dukatikapaṭṭhānaṃ",
  "atk-abh03a:2205_1": "nāma desitaṃ, tattha “siyā hetuṃ kusalaṃ dhammaṃ paṭicca hetu kusalo dhammo uppajjeyya",
  "atk-abh03a:2205_2": "hetupaccayā”ti evaṃ dvāvīsatiyā tikesu ekekaṃ tikaṃ dukānaṃ satena satena saddhiṃ",
  "atk-abh03a:2205_3": "yojetvā dassetabbānaṃ pucchānaṃ heṭṭhā vuttanayena sabbesaṃ ekamūlakādīnaṃ vasena",
  "atk-abh03a:2205_4": "gahetvā paricchedo veditabbo.",
  "atk-abh03a:2206_0": "Yampi tato paraṃ dukasataṃ gahetvā dvāvīsatiyā tikesu pakkhipitvā tikadukapaṭṭhānaṃ",
  "atk-abh03a:2206_1": "nāma desitaṃ, tatthāpi “siyā kusalaṃ hetuṃ dhammaṃ paṭicca kusalo hetudhammo uppajjeyya",
  "atk-abh03a:2206_2": "hetupaccayā”ti evaṃ dukasate ekekaṃ dukaṃ dvāvīsatiyā tikehi saddhiṃ yojetvā dassetabbānaṃ",
  "atk-abh03a:2206_3": "pucchānaṃ heṭṭhā vuttanayena sabbesaṃ ekamūlakādīnaṃ vasena gahetvā paricchedo veditabbo.",
  "atk-abh03a:2207_0": "Yampi tato paraṃ tike tikesuyeva pakkhipitvā tikatikapaṭṭhānaṃ nāma desitaṃ, tatthāpi",
  "atk-abh03a:2207_1": "“siyā kusalaṃ sukhāya vedanāya sampayuttaṃ dhammaṃ paṭicca kusalo sukhāya vedanāya",
  "atk-abh03a:2207_2": "sampayutto dhammo uppajjeyya hetupaccayā”ti evaṃ dvāvīsatiyā tikesu ekekaṃ tikaṃ",
  "atk-abh03a:2207_3": "sesehi ekavīsatiyā tikehi saddhiṃ yojetvā dassetabbānaṃ pucchānaṃ heṭṭhā vuttanayena",
  "atk-abh03a:2207_4": "sabbesaṃ ekamūlakādīnaṃ vasena gahetvā paricchedo veditabbo.",
  "atk-abh03a:2208_0": "Yampi tato paraṃ duke dukesuyeva pakkhipitvā dukadukapaṭṭhānaṃ nāma desitaṃ, tatthāpi",
  "atk-abh03a:2208_1": "“siyā hetuṃ sahetukaṃ dhammaṃ paṭicca hetu sahetuko dhammo uppajjeyya hetupaccayā”ti",
  "atk-abh03a:2208_2": "evaṃ dukasate ekekaṃ dukaṃ sesehi navanavutiyā dukehi saddhiṃ yojetvā dassetabbānaṃ",
  "atk-abh03a:2208_3": "pucchānaṃ heṭṭhā vuttanayena sabbesaṃ ekamūlakādīnaṃ vasena gahetvā paricchedo veditabbo.",
  "atk-abh03a:2208_4": "Tathāgatena hi sabbampetaṃ pabhedaṃ dassetvāva devaparisāya dhammo desito, dhammasenāpatissa",
  "atk-abh03a:2208_5": "pana tena “ajja idañcidañca desita”nti saṅkhipitvā nayadassanamatteneva desanā akkhātā.",
  "atk-abh03a:2208_6": "Therenāpi saṅkhipitvāva vācanāmaggo pavattito, so therena pavattitanayeneva saṅgītikāle saṅgahaṃ āropito.",
  "atk-abh03a:2209_0": "Taṃ panassa saṅkhepanayaṃ dassetuṃ tikañca paṭṭhānavaranti ayaṃ gāthā ṭhapitā. Tassattho",
  "atk-abh03a:2209_1": "– tikañca paṭṭhānavaranti pavaraṃ tikapaṭṭhānañca. Dukuttamanti uttamaṃ seṭṭhaṃ dukapaṭṭhānañca.",
  "atk-abh03a:2209_2": "Dukatikañcevāti dukatikapaṭṭhānañca. Tikadukañcāti tikadukapaṭṭhānañca. Tikatikañcevāti",
  "atk-abh03a:2209_3": "tikatikapaṭṭhānañca. Dukadukañcāti dukadukapaṭṭhānañca. Cha anulomamhi nayā sugambhīrāti",
  "atk-abh03a:2209_4": "ete tikapaṭṭhānādayo suṭṭhu gambhīrā cha nayā anulomamhi veditabbāti. Tattha dve",
  "atk-abh03a:2209_5": "anulomāni – dhammānulomañca paccayānulomañca. Tattha “kusalaṃ dhammaṃ paṭicca kusalo",
  "atk-abh03a:2209_6": "dhammo”ti evaṃ abhidhammamātikāpadehi saṅgahitānaṃ dhammānaṃ anulomadesanāvasena",
  "atk-abh03a:2209_7": "pavattaṃ dhammānulomaṃ nāma. “Hetupaccayā ārammaṇapaccayā”ti evaṃ catuvīsatiyā paccayānaṃ",
  "atk-abh03a:2209_8": "anulomadesanāvasena pavattaṃ paccayānulomaṃ nāma.",
  "atk-abh03a:2210_0": "Tattha heṭṭhā aṭṭhakathāyaṃ “tikañca paṭṭhānavaraṃ…pe… cha anulomamhi nayā sugambhīrā”ti",
  "atk-abh03a:2210_1": "ayaṃ gāthā dhammānulomaṃ sandhāya vuttā. Idha pana ayaṃ gāthā tasmiṃ dhammānulome",
  "atk-abh03a:2210_2": "paccayānulomaṃ sandhāya vuttā. Tasmā “cha anulomamhi nayā sugambhīrā”ti aṭṭhakathāgāthāya",
  "atk-abh03a:2210_3": "dhammānulome tikapaṭṭhānādayo cha nayā sugambhīrāti evamattho veditabbo. Imasmiṃ",
  "atk-abh03a:2210_4": "panokāse “hetupaccayā ārammaṇapaccayā”ti evaṃ pavatte paccayānulome ete dhammānulome",
  "atk-abh03a:2210_5": "tikapaṭṭhānādayo “cha nayā sugambhīrā”ti evamattho veditabbo. Tesu anulome tikapaṭṭhāne",
  "atk-abh03a:2210_6": "kusalattikamattasseva vasena ayaṃ imasmiṃ paṭiccavārassa paṇṇattivāre saṅkhipitvā",
  "atk-abh03a:2210_7": "pucchāpabhedo dassito. Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a:2210_8": "Tato paresu pana sahajātavārādīsu kusalattikassāpi vasena pucchaṃ anuddharitvā labbhamānakavasena",
  "atk-abh03a:2210_9": "vissajjanameva dassitaṃ. “Cha anulomamhi nayā sugambhīrā”ti vacanato pana imasmiṃ",
  "atk-abh03a:2210_10": "paccayānulome chapi ete paṭṭhānanayā pucchāvasena uddharitvā dassetabbā. Paṭṭhānaṃ",
  "atk-abh03a:2210_11": "vaṇṇayantānañhi ācariyānaṃ bhāro esoti.",
  "atk-abh03a:2211": "2. Paccayapaccanīyavaṇṇanā",
  "atk-abh03a:2212_0": "42-44. Idāni paccanīyaṃ hoti. Taṃ dassetuṃ siyā kusalaṃ dhammaṃ paṭicca kusalo dhammo",
  "atk-abh03a:2212_1": "uppajjeyya na hetupaccayātiādi āraddhaṃ. Tattha anulomapucchāhi samappamāṇova pucchāparicchedo.",
  "atk-abh03a:2212_2": "Tenevettha “yathā anulome hetupaccayo vitthārito, evaṃ paccanīyepi nahetupaccayo",
  "atk-abh03a:2212_3": "vitthāretabbo”ti vatvā puna pariyosāne “yathā anulome ekekassa padassa ekamūlakaṃ,",
  "atk-abh03a:2212_4": "dumūlakaṃ, timūlakaṃ, catumūlakaṃ yāva tevīsatimūlakaṃ, evaṃ paccanīyepi vitthāretabba”nti",
  "atk-abh03a:2212_5": "vuttaṃ. Tevīsatimūlakanti idañcettha dumūlakaṃyeva sandhāya vuttaṃ. Pariyosāne pana",
  "atk-abh03a:2212_6": "sabbamūlakaṃ catuvīsatimūlakampi hotiyeva. Taṃ sabbaṃ saṅkhittamevāti.",
  "atk-abh03a:2213_0": "Tikañca paṭṭhānavaraṃ…pe… cha paccanīyamhi nayā sugambhīrāti etthāpi dve paccanīyāni",
  "atk-abh03a:2213_1": "– dhammapaccanīyañca paccayapaccanīyañca. Tattha “kusalā dhammā”ti evaṃ abhidhammamātikāpadehi",
  "atk-abh03a:2213_2": "saṅgahitānaṃ dhammānaṃ “na kusalaṃ dhammaṃ paṭicca na kusalo dhammo”ti paccanīyadesanāvasena",
  "atk-abh03a:2213_3": "pavattaṃ dhammapaccanīyaṃ nāma. “Nahetupaccayā nārammaṇapaccayā”ti evaṃ catuvīsatiyā",
  "atk-abh03a:2213_4": "paccayānaṃ paccanīyadesanāvasena pavattaṃ paccayapaccanīyaṃ nāma. Tattha heṭṭhā aṭṭhakathāyaṃ",
  "atk-abh03a:2213_5": "“tikañca paṭṭhānavaraṃ…pe… cha paccanīyamhi nayā sugambhīrā”ti ayaṃ gāthā dhammapaccanīyaṃ",
  "atk-abh03a:2213_6": "sandhāya vuttā. Idha pana ayaṃ gāthā dhammānulomeyeva paccayapaccanīyaṃ sandhāya",
  "atk-abh03a:2213_7": "vuttā. Tasmā “cha paccanīyamhi nayā sugambhīrā”ti aṭṭhakathāgāthāya dhammapaccanīye",
  "atk-abh03a:2213_8": "tikapaṭṭhānādayo cha nayā sugambhīrāti evamattho veditabbo. Imasmiṃ panokāse na hetupaccayā",
  "atk-abh03a:2213_9": "nārammaṇapaccayāti evaṃ pavatte paccayapaccanīye ete dhammānulomeyeva tikapaṭṭhānādayo",
  "atk-abh03a:2213_10": "cha nayā sugambhīrāti evamattho veditabbo.",
  "atk-abh03a:2214_0": "Tesu anulomatikapaṭṭhāneyeva kusalattikamattassa vasena ayaṃ imasmiṃ paṭiccavārassa",
  "atk-abh03a:2214_1": "paṇṇattivāre saṅkhipitvā pucchāpabhedo dassito. Sesesu pana tikesu sesapaṭṭhānesu",
  "atk-abh03a:2214_2": "ca ekāpi pucchā na dassitā. Tato paresu pana sahajātavārādīsu kusalattikassāpi vasena",
  "atk-abh03a:2214_3": "pucchaṃ anuddharitvā labbhamānakavasena vissajjanameva dassitaṃ. “Cha paccanīyamhi",
  "atk-abh03a:2214_4": "nayā sugambhīrā”ti vacanato pana imasmiṃ paccayapaccanīye chapi ete paṭṭhānanayā",
  "atk-abh03a:2214_5": "pucchāvasena uddharitvā dassetabbā. Paṭṭhānaṃ vaṇṇayantānañhi ācariyānaṃ bhāro esoti.",
  "atk-abh03a:2215": "3. Anulomapaccanīyavaṇṇanā",
  "atk-abh03a:2216_0": "45-48. Idāni anulomapaccanīyaṃ hoti. Taṃ dassetuṃ siyā kusalaṃ dhammaṃ paṭicca kusalo",
  "atk-abh03a:2216_1": "dhammo uppajjeyya hetupaccayā naārammaṇapaccayātiādi āraddhaṃ. Tattha “hetupaccayā",
  "atk-abh03a:2216_2": "naārammaṇapaccayā…pe… hetupaccayā naavigatapaccayā”ti hetupadassa sesesu tevīsatiyā",
  "atk-abh03a:2216_3": "paccayesu ekekena saddhiṃ yojanāvasena hetupadādike ekamūlake tevīsati anulomapaccanīyāni.",
  "atk-abh03a:2216_4": "Tesu ekekasmiṃ ekūnapaññāsaṃ katvā sattavīsādhikāni ekādasa pucchāsatāni honti. Dumūlake",
  "atk-abh03a:2216_5": "pana hetārammaṇapadānaṃ sesesu dvāvīsatiyā paccayesu ekekena saddhiṃ yojanāvasena",
  "atk-abh03a:2216_6": "dvāvīsati anulomapaccanīyānīti evaṃ anulome vuttesu sabbesu ekamūlakādīsu ekekaṃ",
  "atk-abh03a:2216_7": "padaṃ parihāpetvā avasesānaṃ vasena pucchāgaṇanā veditabbā. Ekamūlakādīsu cettha",
  "atk-abh03a:2216_8": "yā pucchā pāḷiyaṃ āgatā, yā ca na āgatā, tā sabbā heṭṭhā vuttanayānusāreneva veditabbā.",
  "atk-abh03a:2217_0": "Tikañca paṭṭhānavaraṃ…pe… cha anulomapaccanīyamhi nayā sugambhīrāti ettha pana heṭṭhā",
  "atk-abh03a:2217_1": "vuttanayeneva dve anulomapaccanīyāni – dhammānulomapaccanīyaṃ paccayānulomapaccanīyañca.",
  "atk-abh03a:2217_2": "Tattha “kusalā dhammā”ti evaṃ abhidhammamātikāpadehi saṅgahitānaṃ dhammānaṃ “kusalaṃ",
  "atk-abh03a:2217_3": "dhammaṃ paṭicca na kusalo dhammo”ti anulomapaccanīyadesanāvasena pavattaṃ dhammānulomapaccanīyaṃ",
  "atk-abh03a:2217_4": "nāma. “Hetupaccayā naārammaṇapaccayā”ti evaṃ catuvīsatiyā paccayesu labbhamānapadānaṃ",
  "atk-abh03a:2217_5": "anulomapaccanīyadesanāvasena pavattaṃ paccayānulomapaccanīyaṃ nāma. Tattha heṭṭhā",
  "atk-abh03a:2217_6": "aṭṭhakathāyaṃ “tikañca paṭṭhānavaraṃ…pe… cha anulomapaccanīyamhi nayā sugambhīrā”ti",
  "atk-abh03a:2217_7": "ayaṃ gāthā dhammānulomapaccanīyaṃ sandhāya vuttā. Idha pana ayaṃ gāthā dhammānulomeyeva",
  "atk-abh03a:2217_8": "paccayānulomapaccanīyaṃ sandhāya vuttā. Tasmā “cha anulomapaccanīyamhi nayā sugambhīrā”ti",
  "atk-abh03a:2217_9": "aṭṭhakathāgāthāya dhammānulomapaccanīye tikapaṭṭhānādayo cha nayā sugambhīrāti evamattho",
  "atk-abh03a:2217_10": "veditabbo. Imasmiṃ panokāse hetupaccayā nārammaṇapaccayāti evaṃ pavatte paccayānulomapaccanīye",
  "atk-abh03a:2217_11": "ete dhammānulomeyeva tikapaṭṭhānādayo cha nayā sugambhīrāti evamattho veditabbo.",
  "atk-abh03a:2218_0": "Tesu anulome tikapaṭṭhāneyeva kusalattikamattassa vasena ayaṃ imasmiṃ paṭiccavārassa",
  "atk-abh03a:2218_1": "paṇṇattivāre saṅkhipitvā pucchāpabhedo dassito. Sesesu pana tikesu sesapaṭṭhānesu",
  "atk-abh03a:2218_2": "ca ekāpi pucchā na dassitā. Tato paresu pana sahajātavārādīsu kusalattikassāpi vasena",
  "atk-abh03a:2218_3": "pucchaṃ anuddharitvā labbhamānakavasena vissajjanameva dassitaṃ. “Cha anulomapaccanīyamhi",
  "atk-abh03a:2218_4": "nayā sugambhīrā”ti vacanato pana imasmiṃ paccayānulomapaccanīye chapi ete paṭṭhānanayā",
  "atk-abh03a:2218_5": "pucchāvasena uddharitvā dassetabbā. Paṭṭhānaṃ vaṇṇayantānañhi ācariyānaṃ bhāro esoti.",
  "atk-abh03a:2219": "4. Paccanīyānulomavaṇṇanā",
  "atk-abh03a:2220_0": "49-52. Idāni paccanīyānulomaṃ hoti. Taṃ dassetuṃ siyā kusalaṃ dhammaṃ paṭicca kusalo",
  "atk-abh03a:2220_1": "dhammo uppajjeyya nahetupaccayā ārammaṇapaccayātiādi āraddhaṃ. Tattha anulomapaccanīyapucchāhi",
  "atk-abh03a:2220_2": "samappamāṇo eva pucchāparicchedo. Ekamūlakādīsu cettha yā pucchā pāḷiyaṃ āgatā, yā",
  "atk-abh03a:2220_3": "ca na āgatā, tā sabbā heṭṭhā vuttanayānusāreneva veditabbā.",
  "atk-abh03a:2221_0": "Tikañca paṭṭhānavaraṃ…pe… cha paccanīyānulomamhi nayā sugambhīrāti etthāpi heṭṭhā",
  "atk-abh03a:2221_1": "vuttanayeneva dve paccayānulomāni – dhammapaccanīyānulomaṃ paccayapaccanīyānulomañca.",
  "atk-abh03a:2221_2": "Tattha “kusalā dhammā”ti evaṃ abhidhammamātikāpadehi saṅgahitānaṃ dhammānaṃ “nakusalaṃ",
  "atk-abh03a:2221_3": "dhammaṃ paṭicca kusalo dhammo”ti paccanīyānulomadesanāvasena pavattaṃ dhammapaccanīyānulomaṃ",
  "atk-abh03a:2221_4": "nāma. “Nahetupaccayā ārammaṇapaccayā”ti evaṃ catuvīsatiyā paccayesu labbhamānapadānaṃ",
  "atk-abh03a:2221_5": "paccayapaccanīyānulomadesanāvasena pavattaṃ paccayapaccanīyānulomaṃ nāma. Tattha",
  "atk-abh03a:2221_6": "heṭṭhā aṭṭhakathāyaṃ “tikañca paṭṭhānavaraṃ…pe… cha paccanīyānulomamhi nayā sugambhīrā”ti",
  "atk-abh03a:2221_7": "ayaṃ gāthā dhammapaccanīyānulomaṃ sandhāya vuttā. Idha pana ayaṃ gāthā dhammānulomeyeva",
  "atk-abh03a:2221_8": "paccayapaccanīyānulomaṃ sandhāya vuttā. Tasmā “cha paccanīyānulomamhi nayā sugambhīrā”ti",
  "atk-abh03a:2221_9": "aṭṭhakathāya dhammapaccanīyānulome tikapaṭṭhānādayo cha nayā sugambhīrāti evamattho",
  "atk-abh03a:2221_10": "veditabbo. Imasmiṃ panokāse nahetupaccayā ārammaṇapaccayāti evaṃ pavatte paccayapaccanīyānulome",
  "atk-abh03a:2221_11": "ete dhammānulomeyeva tikapaṭṭhānādayo cha nayā sugambhīrāti evamattho veditabbo.",
  "atk-abh03a:2222_0": "Tesu anulomatikapaṭṭhāneyeva kusalattikamattassapi vasena ayaṃ imasmiṃ paṭiccavārassa",
  "atk-abh03a:2222_1": "paṇṇattivāre saṅkhipitvā pucchāpabhedo dassito. Sesesu pana tikesu sesapaṭṭhānesu",
  "atk-abh03a:2222_2": "ca ekāpi pucchā na dassitā. Tato paresu pana sahajātavārādīsu kusalattikassapi vasena",
  "atk-abh03a:2222_3": "pucchaṃ anuddharitvā labbhamānakavasena vissajjanameva dassitaṃ. “Cha paccanīyānulomamhi",
  "atk-abh03a:2222_4": "nayā sugambhīrā”ti vacanato pana imasmiṃ paccayapaccanīyānulome chapi ete paṭṭhānanayā",
  "atk-abh03a:2222_5": "pucchāvasena uddharitvā dassetabbā. Paṭṭhānaṃ vaṇṇayantānañhi ācariyānaṃ bhāro esoti.",
  "atk-abh03a:2223": "Pucchāvāravaṇṇanā niṭṭhitā.",
  "atk-abh03a:2224": "1. Kusalattikavaṇṇanā",
  "atk-abh03a:2225": "1. Paṭiccavāravaṇṇanā",
  "atk-abh03a:2226": "1. Paccayānulomaṃ",
  "atk-abh03a:2227": "(1.) Vibhaṅgavāro",
  "atk-abh03a:2228_0": "53. Idāni yā etā paṇṇattivāre kusalattikaṃ nissāya hetupaccayādivasena ekūnapaññāsaṃ",
  "atk-abh03a:2228_1": "ādiṃ katvā nayamattaṃ dassentena aparimāṇā pucchā dassitā. Tattha kusalākusalādīnaṃ",
  "atk-abh03a:2228_2": "sahuppattiyā abhāvato yā pucchā “kusalaṃ dhammaṃ paṭicca akusalo dhammo uppajjati",
  "atk-abh03a:2228_3": "hetupaccayā”ti evaṃ vissajjanaṃ na labhanti. Tā pahāya yā vissajjanaṃ labhanti, tāyeva",
  "atk-abh03a:2228_4": "vissajjetuṃ ayaṃ kusalaṃ dhammaṃ paṭicca kusalo dhammo uppajjati hetupaccayātiādinā",
  "atk-abh03a:2228_5": "nayena paṭiccavārassa niddesavāro āraddho.",
  "atk-abh03a:2229_0": "Tattha siyā – sace imā hetupaccayādivasena ekūnapaññāsaṃ pucchā sabbaso vissajjanaṃ",
  "atk-abh03a:2229_1": "na labhanti, atha kasmā dassitā? Nanu yā labhanti, tāyeva dassetabbāti? Āma, dassetabbā",
  "atk-abh03a:2229_2": "siyuṃ. Tathā dassiyamānā pana sabbesu tikadukapaṭṭhānādīsu ekekasmiṃ tike, duke,",
  "atk-abh03a:2229_3": "dukatike, tikaduke, tikatike, dukaduke ca saṅkhepaṃ akatvā dassetabbāyeva bhaveyyuṃ.",
  "atk-abh03a:2229_4": "Kasmā? Yasmā yā kusalattike labhanti, na tāyeva vedanāttikādīsu. Dhammānulomapaccanīye",
  "atk-abh03a:2229_5": "ca tikapaṭṭhāne vitakkattikapītittikānaṃ vissajjane sabbāpetā vissajjanaṃ labhanti,",
  "atk-abh03a:2229_6": "tasmā ukkaṭṭhaparicchedena ekekasmiṃ tike yattakāhi pucchāhi bhavitabbaṃ sabbā kusalattike",
  "atk-abh03a:2229_7": "dassitā. Evaṃ dassitāsu hi yā tattha vissajjanaṃ na labhanti, tā pahāya yā labhanti,",
  "atk-abh03a:2229_8": "tā vuccamānā sakkā sukhena vijānitunti sukhena vijānanatthaṃ sabbāpi kusalattike",
  "atk-abh03a:2229_9": "dassitā. Yā panettha vissajjanaṃ na labhanti, tā pahāya yā labhanti, tāyeva vissajjitāti veditabbā.",
  "atk-abh03a:2230_0": "Tattha kusalaṃ dhammaṃ paṭiccāti catubhūmakakusaladhammesu vedanākkhandhādibhedaṃ",
  "atk-abh03a:2230_1": "ekaṃ dhammaṃ paṭicca paṭigantvā sahuppattisaṅkhātena sadisabhāvena patvā, tena saddhiṃ",
  "atk-abh03a:2230_2": "ekato uppattibhāvaṃ upagantvāti attho. Kusalo dhammoti catubhūmakakusaladhammesuyeva",
  "atk-abh03a:2230_3": "saññākkhandhādibhedo eko dhammo. Uppajjatīti uppādato yāva nirodhagamanā uddhaṃ pajjati,",
  "atk-abh03a:2230_4": "nibbattatītipi attho. Attānaṃ labhati, uppādādayo tayopi khaṇe pāpuṇātīti vuttaṃ",
  "atk-abh03a:2230_5": "hoti. Hetupaccayāti kusalahetunā hetupaccayabhāvaṃ sādhentena.",
  "atk-abh03a:2231_0": "Evaṃ “uppajjeyyā”ti pucchāya “uppajjatī”ti vissajjanaṃ vatvā idāni yaṃ dhammaṃ paṭicca",
  "atk-abh03a:2231_1": "yo dhammo uppajjati, taṃ dhammaṃ khandhavasena dassetuṃ kusalaṃ ekaṃ khandhantiādimāha.",
  "atk-abh03a:2231_2": "Tattha ekanti vedanādīsu catūsu yaṃkiñci ekaṃ. Tayo khandhāti yo yo paccayabhāvena",
  "atk-abh03a:2231_3": "gahito, taṃ taṃ ṭhapetvā avasesā tayo khandhā. Tayo khandheti vedanādīsu yo eko khandho",
  "atk-abh03a:2231_4": "uppajjatīti gahito, taṃ ṭhapetvā sese tayo. Dve khandheti vedanāsaññādukādīsu chasu",
  "atk-abh03a:2231_5": "dukesu yekeci dve khandhe paṭicca. Dve khandhāti ye ye paccayabhāvena gahitā, te",
  "atk-abh03a:2231_6": "te ṭhapetvā avasesā dve khandhā kusalahetunā hetupaccayabhāvaṃ sādhentena uppajjantīti attho.",
  "atk-abh03a:2232_0": "Yasmā pana eko khandho ekasseva dvinnaṃyeva vā, dve vā pana ekasseva paccayo nāma",
  "atk-abh03a:2232_1": "natthi, tasmā “ekaṃ khandhaṃ paṭicca eko khandho, ekaṃ khandhaṃ paṭicca dve khandhā,",
  "atk-abh03a:2232_2": "dve khandhe paṭicca eko khandho”ti na vuttaṃ. Kusalaṃ dhammaṃ paṭicca abyākato dhammo",
  "atk-abh03a:2232_3": "uppajjatītiādīsupi vuttanayeneva attho veditabbo. Cittasamuṭṭhānaṃ rūpanti idaṃ paṭiccatthassa",
  "atk-abh03a:2232_4": "sahajātatthattā yaṃ kusalena sahajātañceva hetupaccayañca labhati, taṃ dassetuṃ vuttaṃ.",
  "atk-abh03a:2232_5": "Paratopi evarūpesu ṭhānesu ayameva nayo.",
  "atk-abh03a:2233_0": "Vipākābyākataṃ kiriyābyākatanti ettha hetupaccayābhāvato ahetukaṃ, rūpena saddhiṃ",
  "atk-abh03a:2233_1": "anuppattito āruppavipākañca na gahetabbaṃ. Paṭisandhikkhaṇeti kaṭattārūpasaṅkhātassa",
  "atk-abh03a:2233_2": "abyākatassa abyākataṃ paṭicca uppattidassanatthaṃ vuttaṃ. Vipākābyākatanti tasmiṃ",
  "atk-abh03a:2233_3": "khaṇe vijjamānābyākatavasena vuttaṃ. Khandhe paṭicca vatthu, vatthuṃ paṭicca khandhāti",
  "atk-abh03a:2233_4": "idaṃ kaṭattārūpaggahaṇena vatthumhi gahitepi vatthuṃ paṭicca khandhānaṃ uppattidassanatthaṃ vuttaṃ.",
  "atk-abh03a:2234_0": "Ekaṃ mahābhūtantiādi rūpābyākataṃ paṭicca rūpābyākatassa uppattidassanatthaṃ vuttaṃ.",
  "atk-abh03a:2234_1": "Ekaṃ khandhantiādīsu vuttanayeneva panettha atthayojanā veditabbā. Evaṃ rūpābyākatamhi",
  "atk-abh03a:2234_2": "bhūte paṭicca bhūtānaṃ uppattiṃ vatvā idāni bhūte paṭicca upādārūpānaṃ uppattiṃ dassetuṃ",
  "atk-abh03a:2234_3": "mahābhūte paṭicca cittasamuṭṭhānantiādi vuttaṃ. Evaṃ sante upādārūpanti ettakameva",
  "atk-abh03a:2234_4": "vattabbaṃ, itaradvayaṃ kasmā vuttanti? Mahābhūtepi paṭicca uppattidassanatthaṃ. Yañhi",
  "atk-abh03a:2234_5": "heṭṭhā “cittasamuṭṭhānañca rūpaṃ kaṭattā ca rūpa”nti dassitaṃ, taṃ na kevalaṃ khandheyeva",
  "atk-abh03a:2234_6": "ca paṭicca uppajjati, mahābhūtepi pana paṭicca uppajjatīti dassanatthamidaṃ vuttanti",
  "atk-abh03a:2234_7": "veditabbaṃ. Tattha cittasamuṭṭhānaṃ pavatteyeva, kaṭattārūpaṃ paṭisandhiyampi. Upādārūpanti",
  "atk-abh03a:2234_8": "tasseva ubhayassa visesanaṃ.",
  "atk-abh03a:2235_0": "Kusale khandhe ca mahābhūte ca paṭiccāti ettha cittasamuṭṭhānāva mahābhūtā gahitā.",
  "atk-abh03a:2235_1": "Cittasamuṭṭhānaṃ rūpanti ettha pana bhūtarūpampi upādārūpampi gahitaṃ. “Ekaṃ mahābhūtaṃ",
  "atk-abh03a:2235_2": "paṭicca tayo mahābhūtā”tiādinā nayena hi bhūtarūpampi khandhe ca mahābhūte ca paṭicca",
  "atk-abh03a:2235_3": "uppajjati. Mahābhūte paṭicca upādārūpanti vuttanayena upādārūpampi. Akusalañca abyākatañcāti",
  "atk-abh03a:2235_4": "pañhāvissajjanesupi eseva nayo. Evaṃ hetupaccaye nava pucchā vissajjitā. Etāyeva",
  "atk-abh03a:2235_5": "hi ettha labbhanti, sesā cattālīsa moghapucchāti na vissajjitā. Iminā upāyena ārammaṇapaccayādīsupi",
  "atk-abh03a:2235_6": "pucchāvissajjanānaṃ attho veditabbo. Tattha tattha pana vicāretabbayuttakameva vicārayissāma.",
  "atk-abh03a:2236_0": "54. Ārammaṇapaccaye tāva rūpassa ārammaṇapaccayavasena anuppattito tāsu navasu rūpamissakā",
  "atk-abh03a:2236_1": "pahāya tissova pucchā vissajjitā. Teneva ca kāraṇena “vatthuṃ paṭicca khandhā”ti",
  "atk-abh03a:2236_2": "vatvā “khandhe paṭicca vatthū”ti na vuttaṃ. Na hi taṃ ārammaṇapaccayena uppajjati.",
  "atk-abh03a:2237": "55. Adhipatipaccaye vipākābyākatanti lokuttarameva sandhāya vuttaṃ. Tenevettha “paṭisandhikkhaṇe”ti na gahitaṃ. Sesaṃ hetupaccayasadisameva.",
  "atk-abh03a:2238": "56. Anantarasamantaresupi rūpaṃ na labbhatīti ārammaṇapaccaye viya tissova pucchā.",
  "atk-abh03a:2239_0": "57. Sahajātapaccaye paṭisandhikkhaṇeti pañcavokāre paṭisandhivasena vuttaṃ. Heṭṭhā",
  "atk-abh03a:2239_1": "pana paccayavibhaṅge “okkantikkhaṇe”ti āgataṃ tampi iminā saddhiṃ atthato ekaṃ, byañjanamattameva",
  "atk-abh03a:2239_2": "hettha nānanti. Apica “tiṇṇaṃ sannipātā gabbhassa avakkanti hotī”ti vacanato okkantīti",
  "atk-abh03a:2239_3": "pañcavokārapaṭisandhiyāvetaṃ nāmaṃ. Paṭisandhīti sabbabhavasādhāraṇaṃ. Idha pana",
  "atk-abh03a:2239_4": "“kaṭattā ca rūpa”ntiādivacanato pañcavokārapaṭisandhiyeva adhippetā. Sā hi rūpassapi",
  "atk-abh03a:2239_5": "arūpassapi paccayabhāvañceva paccayuppannabhāvañca saṅgaṇhāti, tasmā paripuṇṇavissajjanā",
  "atk-abh03a:2239_6": "hotīti gahitā. Bāhiraṃ ekaṃ mahābhūtanti anindriyabaddhesu pathavīpāsāṇādīsu mahābhūtaṃ",
  "atk-abh03a:2239_7": "sandhāya vuttaṃ. Paccayavibhaṅgavārasmiñhi cattāro mahābhūtāti ajjhattikañca bāhirañca",
  "atk-abh03a:2239_8": "ekato katvā gahitaṃ. Saṅkhepadesanā hi sā. Ayaṃ pana vitthāradesanā, tasmā sabbaṃ",
  "atk-abh03a:2239_9": "vibhajitvā dassento “bāhiraṃ ekaṃ mahābhūta”ntiādimāha. Asaññasattānaṃ ekaṃ mahābhūtaṃ",
  "atk-abh03a:2239_10": "paṭiccāti dvisantatisamuṭṭhānabhūtavasena vuttaṃ. Mahābhūte paṭicca kaṭattārūpanti",
  "atk-abh03a:2239_11": "idaṃ pana kammasamuṭṭhānavaseneva vuttaṃ. Upādārūpanti utusamuṭṭhānavaseneva.",
  "atk-abh03a:2240": "58. Aññamaññapaccaye khandhe paṭicca vatthu, vatthuṃ paṭicca khandhāti catunnampi khandhānaṃ ekato vatthunā aññamaññapaccayataṃ dassetuṃ vuttaṃ.",
  "atk-abh03a:2241_0": "59. Nissayapaccaye yasmā paṭiccattho nāma sahajātattho, tasmā yā heṭṭhā paccayavibhaṅgavāre",
  "atk-abh03a:2241_1": "cakkhāyatanādīnaṃ nissayapaccayatā dassitā, na sā gahitā. Cakkhāyatanādīni hi purejātāni",
  "atk-abh03a:2241_2": "hutvā paccayā honti, idha sahajātameva labbhati. Teneva vuttaṃ – “nissayapaccayo",
  "atk-abh03a:2241_3": "sahajātapaccayasadiso”ti.",
  "atk-abh03a:2242_0": "60. Upanissayapaccaye rūpassa upanissayapaccayābhāvā tīṇeva vissajjanāni labbhanti,",
  "atk-abh03a:2242_1": "tena vuttaṃ “ārammaṇapaccayasadisa”nti. Tattha kiñcāpi na sabbe kusalākusalābyākatā",
  "atk-abh03a:2242_2": "ārammaṇūpanissayaṃ labhanti, ye pana labhanti, tesaṃ vasenetaṃ vuttanti veditabbaṃ.",
  "atk-abh03a:2243_0": "61. Purejātapaccaye vatthuṃ purejātapaccayāti vatthuṃ paṭicca vatthunā purejātapaccayataṃ",
  "atk-abh03a:2243_1": "sādhentena uppajjantīti attho. Vipākābyākataṃ ekaṃ khandhanti ettha yaṃ vipākābyākatassa",
  "atk-abh03a:2243_2": "vatthu okkantikkhaṇe sahajātapaccayo hoti, taṃ purejātapaccayabhājaniyattā idha na",
  "atk-abh03a:2243_3": "gahetabbaṃ. Yepi kusalādayo āruppe purejātapaccayaṃ na labhanti, tepi purejātapaccayabhājaniyatoyeva",
  "atk-abh03a:2243_4": "idha na gahetabbā. Ārammaṇaṃ pana niyamato purejātapaccayabhāvaṃ na labhati. Rūpāyatanādīni",
  "atk-abh03a:2243_5": "hi cakkhuviññāṇādīnaṃyeva purejātapaccayataṃ sādhenti, manoviññāṇadhātuyā atītānāgatānipi",
  "atk-abh03a:2243_6": "ārammaṇaṃ hontiyeva. Tasmā idha na gahitaṃ. Khandhavasena hi ayaṃ desanā, na viññāṇadhātuvasena.",
  "atk-abh03a:2243_7": "“Vipākābyākataṃ ekaṃ khandha”nti desanāya ca sabbāpi viññāṇadhātuyo gahitā, na cakkhuviññāṇadhātuādayo evāti.",
  "atk-abh03a:2244_0": "Pacchājāto kusalākusalānaṃ paccayo na hoti, abyākatassapi upatthambhakova na janako,",
  "atk-abh03a:2244_1": "tasmā “uppajjati pacchājātapaccayā”ti evaṃ vattabbo ekadhammopi natthīti pacchājātapaccayavasena",
  "atk-abh03a:2244_2": "vissajjanaṃ na kataṃ.",
  "atk-abh03a:2245": "62. Āsevanapaccaye kāmaṃ sabbā kiriyā āsevanapaccayaṃ na labhanti, labbhamānavasena pana “kiriyābyākata”nti vuttaṃ. Tasmā javanakiriyāvettha gahitāti veditabbā.",
  "atk-abh03a:2246_0": "63. Kammapaccaye kusalākusalesu ekakkhaṇiko kammapaccayo veditabbo, tathā kiriyābyākate.",
  "atk-abh03a:2246_1": "Vipākābyākate pana nānākkhaṇikopi, tathā paṭisandhikkhaṇe mahābhūtānaṃ. Cittasamuṭṭhānānaṃ",
  "atk-abh03a:2246_2": "pana ekakkhaṇiko. Kaṭattārūpānaṃ nānākkhaṇikova tathā asaññasattarūpānaṃ. Kaṭattārūpaṃ",
  "atk-abh03a:2246_3": "panettha jīvitindriyaṃ. Sesaṃ na ekantato kammasamuṭṭhānattā upādārūpanti vuttaṃ.",
  "atk-abh03a:2246_4": "Evaṃ santepi idha kammasamuṭṭhānameva adhippetaṃ.",
  "atk-abh03a:2247_0": "64. Vipākapaccaye kusalākusalaṃ kiriyañca na labbhatīti abyākatavaseneva vissajjanaṃ",
  "atk-abh03a:2247_1": "kataṃ. Cittasamuṭṭhānanti vipākacittasamuṭṭhānameva. Kaṭattārūpanti yathālābhavasena",
  "atk-abh03a:2247_2": "indriyarūpañca vatthurūpañca. Upādārūpanti tadavasesaṃ tasmiṃ samaye vijjamānakaṃ upādārūpaṃ.",
  "atk-abh03a:2248_0": "65. Āhārapaccaye sabbesampi kusalādīnaṃ khandhānaṃ cittasamuṭṭhānarūpassa ca arūpāhāravasena",
  "atk-abh03a:2248_1": "uppatti veditabbā, tathā paṭisandhikkhaṇe mahābhūtānaṃ. Cittasamuṭṭhānanti bhavaṅgādicittasamuṭṭhānaṃ.",
  "atk-abh03a:2248_2": "Āhārasamuṭṭhānanti kabaḷīkārāhārasamuṭṭhānaṃ. Cittasamuṭṭhānanti kusalākusalacittasamuṭṭhānameva.",
  "atk-abh03a:2248_3": "Paccayavibhaṅgavāre āhārapaṭipāṭiyā paṭhamaṃ kabaḷīkāro āhāro dassito, idha pana",
  "atk-abh03a:2248_4": "kusalaṃ dhammanti pucchāvasena paṭhamaṃ arūpāhārā dassitāti veditabbā.",
  "atk-abh03a:2249_0": "66. Indriyapaccaye paccayavibhaṅge indriyapaṭipāṭiyā paṭhamaṃ cakkhundriyādīni dassitāni,",
  "atk-abh03a:2249_1": "idha pana kusalādipucchāvasena paṭhamaṃ arūpindriyānaṃ paccayatā dassitā. Tattha",
  "atk-abh03a:2249_2": "kusalādīsu yathālābhavasena arūpindriyā gahetabbā. Asaññasattānaṃ bhūtarūpesupi jīvitindriyanti.",
  "atk-abh03a:2250": "67. Jhānamaggapaccayesu hetupaccayasadisameva vissajjanaṃ, tenevettha “hetupaccayasadisa”nti vuttaṃ.",
  "atk-abh03a:2251": "68. Sampayuttapaccaye vissajjanaṃ ārammaṇapaccayagatikaṃ, tenevettha “ārammaṇapaccayasadisa”nti vuttaṃ.",
  "atk-abh03a:2252_0": "69. Vippayuttapaccaye vatthuṃ vippayuttapaccayāti vatthuṃ paṭicca vippayuttapaccayā,",
  "atk-abh03a:2252_1": "vatthunā vippayuttapaccayataṃ sādhentena uppajjantīti attho. Khandhe vippayuttapaccayāti",
  "atk-abh03a:2252_2": "khandhe paṭicca vippayuttapaccayā, khandhehi vippayuttapaccayataṃ sādhentehi uppajjatīti",
  "atk-abh03a:2252_3": "attho. Khandhā vatthuṃ vippayuttapaccayāti vatthuṃ paṭicca khandhā vippayuttapaccayā.",
  "atk-abh03a:2252_4": "Vatthunā vippayuttapaccayataṃ sādhentena uppajjantīti attho. Cittasamuṭṭhānarūpaṃ",
  "atk-abh03a:2252_5": "khandhe vippayuttapaccayāti khandhe paṭicca vippayuttapaccayā cittasamuṭṭhānaṃ rūpaṃ",
  "atk-abh03a:2252_6": "khandhehi vippayuttapaccayataṃ sādhentehi uppajjatīti attho. Sesavissajjanesupi vatthuṃ",
  "atk-abh03a:2252_7": "vippayuttapaccayātiādīsupi vuttanayenevattho veditabbo. Vipākābyākate cettha vatthuggahaṇena",
  "atk-abh03a:2252_8": "cakkhādīni saṅgahitabbāni. Ekaṃ mahābhūtantiādi rūpābyākatassa paccayabhāvaṃ dassetuṃ",
  "atk-abh03a:2252_9": "vuttaṃ. Cittasamuṭṭhānanti abyākatacittasamuṭṭhānampi kusalākusalacittasamuṭṭhānampi.",
  "atk-abh03a:2253": "70. Atthipaccaye sabbaṃ sahajātapaccayagatikaṃ. Tenevettha “sahajātapaccayasadisa”nti vuttaṃ.",
  "atk-abh03a:2254_0": "71-72. Natthivigatā ārammaṇapaccayagatikā, avigataṃ sahajātagatikaṃ. Tenevettha “ārammaṇapaccayasadisaṃ,",
  "atk-abh03a:2254_1": "sahajātapaccayasadisa”nti vuttaṃ. Ime tevīsati paccayāti saṅkhipitvā dassitānaṃ vasenetaṃ",
  "atk-abh03a:2254_2": "vuttaṃ. Vitthāretabbāti yā pucchā vissajjanaṃ labhanti, tāsaṃ vasena vitthāretabbā.",
  "atk-abh03a:2254_3": "Ayaṃ hetupaccayaṃ ādiṃ katvā ekamūlake paccayānulome paṭiccavārassa kusalattikavissajjane atthavaṇṇanā.",
  "atk-abh03a:2255": "(2.) Saṅkhyāvāro",
  "atk-abh03a:2256_0": "73. Idāni ye ettha hetupaccayādīsu ekekasmiṃ paccaye vissajjanavārā laddhā, te gaṇanavasena",
  "atk-abh03a:2256_1": "dassetuṃ hetuyā navātiādi āraddhaṃ. Tattha hetuyā navāti hetupaccaye nava pucchāvissajjanavārā",
  "atk-abh03a:2256_2": "honti. Seyyathidaṃ – kusalena kusalaṃ, kusalena abyākataṃ, kusalena kusalābyākataṃ;",
  "atk-abh03a:2256_3": "akusalena akusalaṃ, akusalena abyākataṃ, akusalena akusalābyākataṃ, abyākatena abyākataṃ,",
  "atk-abh03a:2256_4": "kusalābyākatena abyākataṃ, akusalābyākatena abyākatanti.",
  "atk-abh03a:2257_0": "Ārammaṇe tīṇīti kusalena kusalaṃ, akusalena akusalaṃ, abyākatena abyākataṃ. Adhipatiyā",
  "atk-abh03a:2257_1": "navāti hetuyā vuttasadisāva. Dvādasasu hi paccayesu nava navāti vuttaṃ. Sabbesupi",
  "atk-abh03a:2257_2": "pucchāvissajjanāni hetupaccayasadisāneva. Vibhaṅge pana atthi viseso. Dasasu paccayesu",
  "atk-abh03a:2257_3": "tīṇi tīṇīti vuttaṃ. Sabbesupi pucchāvissajjanāni ārammaṇasadisāneva. Vibhaṅge pana",
  "atk-abh03a:2257_4": "atthi viseso. Aññamaññapaccayasmiñhi abyākatapadassa vissajjane rūpampi labbhati,",
  "atk-abh03a:2257_5": "tathā purejātapaccaye. Āsevanapaccaye vipākāni ceva vīthicittāni ca na labbhanti.",
  "atk-abh03a:2257_6": "Vipāke ekanti abyākatameva. Evamettha saṅkhepato nava tīṇi ekanti, tividhova vāraparicchedo.",
  "atk-abh03a:2257_7": "Vitthārato dvādasa navakā, dasa tikā, ekaṃ ekakanti sabbesupi tevīsatiyā paccayesu",
  "atk-abh03a:2257_8": "ekūnacattālīsādhikaṃ vārasataṃ hoti, ekūnacattālīsādhikañca pucchāsataṃ. Ekūnacattālīsādhikaṃ",
  "atk-abh03a:2257_9": "pucchāvissajjanasatantipi tasseva nāmaṃ.",
  "atk-abh03a:2258_0": "74. Evaṃ hetupaccayādike ekamūlake gaṇanaṃ dassetvā ito paresu dumūlakādīsu vitthāradesanaṃ",
  "atk-abh03a:2258_1": "saṅkhipitvā ekamūlake dassitāya desanāya labbhamānagaṇanaññeva ādāya vāraparicchedaṃ",
  "atk-abh03a:2258_2": "dassetuṃ dumūlake tāva hetupaccayā ārammaṇe tīṇītiādimāha. Tatridaṃ lakkhaṇaṃ – bahugaṇanopi",
  "atk-abh03a:2258_3": "paccayo abahugaṇanena saddhiṃ yutto tena samānagaṇanova hoti. Tena vuttaṃ “hetupaccayā",
  "atk-abh03a:2258_4": "ārammaṇe tīṇī”ti. Hetuārammaṇaduke ārammaṇe vuttāni tīṇeva vissajjanāni labbhantīti",
  "atk-abh03a:2258_5": "attho. Samānagaṇano pana samānagaṇanena saddhiṃ yutto aparihīnagaṇanova hoti. Tena",
  "atk-abh03a:2258_6": "vuttaṃ “hetupaccayā adhipatiyā navā”ti. Hetādhipatiduke naveva vissajjanāni labbhantīti",
  "atk-abh03a:2258_7": "attho. Vipāke ekanti hetuvipākaduke vipāke vuttaṃ ekameva vissajjanaṃ labbhatīti",
  "atk-abh03a:2258_8": "evaṃ tāva dumūlake vāraparicchedo veditabbo.",
  "atk-abh03a:2259_0": "75. Timūlakādīsupi idameva lakkhaṇaṃ. Tenevāha – hetupaccayā ārammaṇapaccayā adhipatiyā",
  "atk-abh03a:2259_1": "tīṇīti. Hetārammaṇādhipati tike ārammaṇe vuttāni tīṇeva vissajjanāni labbhantīti",
  "atk-abh03a:2259_2": "attho. Evaṃ sabbattha nayo netabbo.",
  "atk-abh03a:2260_0": "76-79. Dvādasamūlake pana vipākapaccayo na labbhati, tasmā āsevanapaccayā kamme tīṇīti",
  "atk-abh03a:2260_1": "vatvā vipākaṃ aparāmasitvā āhāre tīṇīti vuttaṃ. Terasamūlakādīsupi eseva nayo. Te",
  "atk-abh03a:2260_2": "pana saṅkhipitvā tevīsatimūlakovettha dassito. So duvidho hoti – sāsevano vā savipāko",
  "atk-abh03a:2260_3": "vā. Tattha paṭhamaṃ sāsevano dassito, so tīṇeva vissajjanāni labhati. Tena vuttaṃ",
  "atk-abh03a:2260_4": "“āsevanapaccayā avigate tīṇī”ti. Savipāko pana āsevanaṃ na labhati, tasmā taṃ pahāya",
  "atk-abh03a:2260_5": "vipākavasena gaṇanāya dassanatthaṃ anantarāyeva “hetupaccayā…pe… vipākapaccayā āhāre",
  "atk-abh03a:2260_6": "eka”nti ekaṃ nayaṃ dassetvā pacchā tevīsatimūlakova dassito. Etesu pana dvīsu tevīsatimūlakesu",
  "atk-abh03a:2260_7": "kiñcāpi ekasmiṃ vipākapaccayo natthi, ekasmiṃ āsevanapaccayo, pacchājātapaccayo pana",
  "atk-abh03a:2260_8": "ubhayatthāpi. Ruḷhīsaddena panete tevīsatimūlakātveva veditabbā. Tesu sāsevane āsevanassa",
  "atk-abh03a:2260_9": "vasena sabbattha tīṇeva vissajjanāni, savipāke vipākapaccayassa vasena ekamevāti",
  "atk-abh03a:2260_10": "ayaṃ hetupaccayaṃ ādiṃ katvā ekamūlakādīsu gaṇanā.",
  "atk-abh03a:2261_0": "Yaṃ panetaṃ hetumūlakānantaraṃ “ārammaṇe ṭhitena sabbattha tīṇeva pañhā”ti vuttaṃ,",
  "atk-abh03a:2261_1": "taṃ ārammaṇapaccayaṃ ādiṃ katvā ekamūlakepi dumūlakādīsupi sabbattha ārammaṇapade",
  "atk-abh03a:2261_2": "ceva ārammaṇena saddhiṃ sesapaccayayojanāsu ca yattha navahi bhavitabbaṃ, tattha",
  "atk-abh03a:2261_3": "tayova pañhā hontīti dassanatthaṃ vuttaṃ. Vipākapade pana vipākapadena saddhiṃ sesapaccayayojanāsu",
  "atk-abh03a:2261_4": "ca ekova pañho hotīti. Iti yaṃ heṭṭhā avocumha “bahugaṇanopi paccayo abahugaṇanena",
  "atk-abh03a:2261_5": "saddhiṃ yutto tena samānagaṇano hotī”ti, taṃ suvuttameva.",
  "atk-abh03a:2262_0": "80-85. Idāni ye ārammaṇādīnaṃ paccayānaṃ vasena ekamūlakādayo dassetabbā, tesu ekamūlako",
  "atk-abh03a:2262_1": "tāva hetuekamūlakeneva sadisoti ekasmimpi paccaye na dassito. Ārammaṇapaccayavasena",
  "atk-abh03a:2262_2": "pana dumūlake gaṇanaṃ dassetuṃ ārammaṇapaccayā hetuyā tīṇi, adhipatiyā tīṇi…pe… avigate",
  "atk-abh03a:2262_3": "tīṇīti vuttaṃ. Ettha ca “ārammaṇapaccayā adhipatiyā tīṇi…pe… avigate tīṇī”ti vattabbe",
  "atk-abh03a:2262_4": "ye hetupaccayādayo paccayā bahugaṇanā, tesaṃ ūnataragaṇanehi ca samānagaṇanehi ca",
  "atk-abh03a:2262_5": "saddhiṃ saṃsandane yā gaṇanā labbhati, taṃ dassetuṃ ārammaṇapaccayassa purimabhāge",
  "atk-abh03a:2262_6": "ṭhitampi hetupaccayaṃ pacchimabhāgeva ṭhapetvā “ārammaṇapaccayā hetuyā tīṇī”ti vuttaṃ.",
  "atk-abh03a:2262_7": "Tenetaṃ āvi karoti – ārammaṇapaccayo yena yena bahutaragaṇanena vā samānagaṇanena",
  "atk-abh03a:2262_8": "vā paccayena saddhiṃ dukatikādibhedaṃ gacchati, sabbattha tīṇeva pañhāvissajjanāni",
  "atk-abh03a:2262_9": "veditabbāni. Vipākapaccayena pana saddhiṃ saṃsandane ekameva labbhati, taṃ vipākapaccayādikāya",
  "atk-abh03a:2262_10": "gaṇanāya āvi bhavissatīti idha na dassitaṃ. Yā cesā dumūlake gaṇanā dassitā, timūlakādīsupi",
  "atk-abh03a:2262_11": "esāva gaṇanāti ārammaṇapaccayavasena timūlakādayo na vitthāritā.",
  "atk-abh03a:2263_0": "Idāni adhipatipaccayādivasena dumūlakādīsu gaṇanaṃ dassetuṃ adhipatipaccayā hetuyā",
  "atk-abh03a:2263_1": "navātiādi vuttaṃ. Tatthāpi vuttanayeneva paccayasanniveso veditabbo. Yathā ca adhipatipaccayā",
  "atk-abh03a:2263_2": "hetuyā nava, evaṃ sesesupi hetunā samānagaṇanāsu naveva. Iti yo yo paccayo ādimhi",
  "atk-abh03a:2263_3": "tiṭṭhati, tena tena saddhiṃ samānagaṇanānaṃ saṃsandane ādimhi ṭhitassa vasena gaṇanā",
  "atk-abh03a:2263_4": "hoti. Tena pana saddhiṃ ūnataragaṇanānaṃ saṃsandane ūnataragaṇanānaṃyeva vasena gaṇanā",
  "atk-abh03a:2263_5": "hotīti veditabbo. Yathā ca ārammaṇapaccayavasena evaṃ adhipatipaccayavasenāpi tato",
  "atk-abh03a:2263_6": "paresaṃ anantarādīnaṃ vasenāpi timūlakādayo na vitthāritā. Tasmā dumūlake dassitagaṇanāvaseneva",
  "atk-abh03a:2263_7": "sabbattha sādhetabbā. Teneva vuttaṃ “ekekaṃ paccayaṃ mūlakaṃ kātuna sajjhāyamaggena gaṇetabbā”ti.",
  "atk-abh03a:2264": "Paccayānulomavaṇṇanā.",
  "atk-abh03a:2265": "Paṭiccavāro",
  "atk-abh03a:2266": "Paccayapaccanīyavaṇṇanā",
  "atk-abh03a:2267_0": "86-87. Paccayapaccanīyaṃ pana yasmā kusalapade na labbhati kusaladhammassa hetupaccayena",
  "atk-abh03a:2267_1": "vinā anuppattito, tasmā akusalaṃ dhammaṃ paṭiccātiādi āraddhaṃ. Tattha nahetupaccayāti",
  "atk-abh03a:2267_2": "hetupaccayapaṭikkhepo hetupaccayaṃ vinā aññena paccayena uppajjatīti attho. Vicikicchāsahagato",
  "atk-abh03a:2267_3": "uddhaccasahagato mohoti ayañhi sampayuttadhammānañceva cittasamuṭṭhānarūpassa ca",
  "atk-abh03a:2267_4": "sayaṃ hetupaccayo hoti, aññassa pana sampayuttahetuno abhāvā na hetupaccayā uppajjatīti",
  "atk-abh03a:2267_5": "ṭhapetvā hetupaccayaṃ sesehi attano anurūpapaccayehi uppajjati. Iminā nayena sabbapaccayapaṭikkhepesu",
  "atk-abh03a:2267_6": "attho veditabbo. Ahetukaṃ vipākābyākatanti idaṃ rūpasamuṭṭhāpakavaseneva veditabbaṃ.",
  "atk-abh03a:2267_7": "Aññesupi evarūpesu eseva nayo.",
  "atk-abh03a:2268_0": "88. Naadhipatipaccaye kāmaṃ adhipatipi attanā saddhiṃ dutiyassa adhipatino abhāvā",
  "atk-abh03a:2268_1": "naadhipatipaccayaṃ labhati, yathā pana vicikicchuddhaccasahagato moho ahetuko, na",
  "atk-abh03a:2268_2": "tathā adhipatayo eva nirādhipati. Chandādīsu pana aññataraṃ adhipatiṃ akatvā kusalādīnaṃ",
  "atk-abh03a:2268_3": "uppattikāle sabbepi kusalādayo nirādhipatino. Tasmā mohaṃ viya visuṃ adhipatimattameva",
  "atk-abh03a:2268_4": "anuddharitvā sabbasaṅgāhikavasena esā “ekaṃ khandhaṃ paṭicca tayo khandhā”tiādikā",
  "atk-abh03a:2268_5": "desanā katāti veditabbā.",
  "atk-abh03a:2269_0": "89. Nānantaranasamanantaresu nārammaṇe viya rūpameva paccayuppannaṃ. Tena vuttaṃ",
  "atk-abh03a:2269_1": "“nārammaṇapaccayasadisa”nti. Sahajātapaccayo parihīno. Yathā cesa, tathā nissayaatthiavigatapaccayāpi.",
  "atk-abh03a:2269_2": "Kiṃ kāraṇā? Etehi vinā kassaci anuppattito. Sahajātanissayaatthiavigatapaccayepi",
  "atk-abh03a:2269_3": "hi paccakkhāya ekopi rūpārūpadhammo nuppajjati, tasmā te parihīnā.",
  "atk-abh03a:2270": "90. Naaññamaññapaccayavibhaṅge paṭisandhikkhaṇe vipākābyākate khandhe paṭicca kaṭattārūpanti hadayavatthuvajjaṃ veditabbaṃ.",
  "atk-abh03a:2271_0": "91. Naupanissayapaccayavibhaṅge rūpameva paccayuppannaṃ, tañhi upanissayaṃ na labhati.",
  "atk-abh03a:2271_1": "Arūpaṃ pana kiñcāpi ārammaṇūpanissayapakatūpanissaye na labheyya, anantarūpanissayamuttakaṃ",
  "atk-abh03a:2271_2": "pana natthi. Tena vuttaṃ “nārammaṇapaccayasadisa”nti.",
  "atk-abh03a:2272": "92. Napurejāte cittasamuṭṭhānarūpanti pañcavokāravasena vuttaṃ.",
  "atk-abh03a:2273_0": "93. Napacchājātapaccayāti ettha sahajātapurejātapaccayā saṅgahaṃ gacchanti. Tasmā",
  "atk-abh03a:2273_1": "sahajātapaccayasadisā ettha pāḷi, sā naadhipatipaccaye vitthāritāti idha saṅkhittā.",
  "atk-abh03a:2273_2": "Nāsevanapaccaye kusalākusalā paṭhamajavanavasena veditabbā, tathā kiriyābyākataṃ.",
  "atk-abh03a:2273_3": "Pāḷi pana idhāpi naadhipatipaccaye vitthāritavasena veditabbā. Tenevāha – “napacchājātapaccayampi",
  "atk-abh03a:2273_4": "nāsevanapaccayampi nādhipatipaccayasadisa”nti.",
  "atk-abh03a:2274": "94-97. Nakammapaccaye vipākacetanā nānākkhaṇikakammapaccayaṃ labhatīti na gahitā. Nāhārapaccaye ekaccaṃ rūpameva paccayuppannaṃ, tathā naindriyapaccaye.",
  "atk-abh03a:2275_0": "98. Najhānapaccaye pañcaviññāṇadhammā ceva ekaccañca rūpaṃ paccayuppannaṃ. Pañcaviññāṇasmiñhi",
  "atk-abh03a:2275_1": "vedanā ca cittekaggatā ca dubbalattā upanijjhānalakkhaṇaṃ na pāpuṇantīti jhānapaccaye na gahitā.",
  "atk-abh03a:2276": "99-102. Namaggapaccaye ahetukavipākakiriyañceva ekaccañca rūpaṃ paccayuppannaṃ. Nasampayuttanonatthinovigatesu rūpameva paccayuppannaṃ. Tena vuttaṃ “nārammaṇapaccayasadisa”nti.",
  "atk-abh03a:2277": "103. Nahetuyā dveti ekamūlakagaṇanāya yathāpāḷimeva niyyāti.",
  "atk-abh03a:2278_0": "104. Dumūlake nahetupaccayā nārammaṇe ekanti ettha kiñcāpi bahugaṇanena saddhiṃ ūnataragaṇanassa",
  "atk-abh03a:2278_1": "saṃsandane ūnataragaṇanavasena nahetuyā viya dvīhi bhavitabbaṃ. Nārammaṇavasena pana",
  "atk-abh03a:2278_2": "arūpadhammānaṃ parihīnattā abyākataṃ paṭicca rūpābyākatassa uppattiṃ sandhāya “eka”nti",
  "atk-abh03a:2278_3": "vuttaṃ. Sabbesu ekakesupi eseva nayo. Dveti vuttaṭṭhāne pana nahetuyā laddhavasena",
  "atk-abh03a:2278_4": "vāradvayaṃ veditabbaṃ.",
  "atk-abh03a:2279": "105-106. Timūlakādīsu pana sabbesu nārammaṇapaccayassa aparihīnattā ekameva vissajjananti ayaṃ paccanīye nahetupaccayaṃ ādiṃ katvā ekamūlakādīsu gaṇanā.",
  "atk-abh03a:2280_0": "107-130. Nārammaṇapaccayādayo pana ekamūlake tāva purimena sadisattā idhāpi na dassitāyeva.",
  "atk-abh03a:2280_1": "Nārammaṇapaccayavasena dumūlake nārammaṇapaccayā, nahetuyā ekanti nahetudumūlake",
  "atk-abh03a:2280_2": "vuttameva. Nādhipatiyā pañcāti nārammaṇapaccaye laddhavasena veditabbāti evaṃ sabbasaṃsandanesu",
  "atk-abh03a:2280_3": "ūnataragaṇanasseva paccayassa vasena gaṇanā veditabbā. Yattha yattha ca nārammaṇapaccayo",
  "atk-abh03a:2280_4": "pavisati, tattha tattha rūpameva paccayuppannaṃ. Nānantaranasamanantaranaaññamaññanaupanissayanāhāranaindriyanasampayuttanonatthinovigatapaccayānaṃ",
  "atk-abh03a:2280_5": "paviṭṭhaṭṭhānepi eseva nayo. Nāhāranaindriyanajhānanamaggapaccayā sabbattha sadisavissajjanā.",
  "atk-abh03a:2280_6": "Nasahajātādicatukkaṃ idhāpi parihīnamevāti idamettha lakkhaṇaṃ. Iminā pana lakkhaṇena",
  "atk-abh03a:2280_7": "sabbesu dumūlakādīsu “ayaṃ paccayo mūlaṃ, ayamettha dumūlako, ayaṃ timūlako, ayaṃ",
  "atk-abh03a:2280_8": "sabbamūlako”ti sallakkhetvā ūnataragaṇanassa paccayassa vasena gaṇanā veditabbāti.",
  "atk-abh03a:2281": "Paccayapaccanīyavaṇṇanā.",
  "atk-abh03a:2282": "Paccayānulomapaccanīyavaṇṇanā",
  "atk-abh03a:2283_0": "131-189. Idāni anulomapaccanīye gaṇanaṃ dassetuṃ hetupaccayā nārammaṇe pañcātiādi",
  "atk-abh03a:2283_1": "āraddhaṃ. Tattha hetādhipatimaggapaccayesu anulomato ṭhitesu sahajātādayo cattāro",
  "atk-abh03a:2283_2": "sabbaṭṭhānikapaccayā, āhārindriyajhānamaggapaccayā cattāroti ime aṭṭha paccanīyato",
  "atk-abh03a:2283_3": "na labbhanti. Hetupaccayādivasena hi uppajjamāno dhammo ime aṭṭha paccaye alabhanto",
  "atk-abh03a:2283_4": "nāma natthi. Ārammaṇaanantarasamanantaraupanissayasampayuttanatthivigatapaccayesu",
  "atk-abh03a:2283_5": "pana anulomato ṭhitesu arūpaṭṭhānikā paccanīkato na labbhanti. Na hi ārammaṇapaccayādīhi",
  "atk-abh03a:2283_6": "uppajjamānā anantarasamanantarapaccayādayo na labhanti. Sahajātaaññamaññanissayakammāhārindriyaatthiavigatapaccayesu",
  "atk-abh03a:2283_7": "pana anulomato ṭhitesu cattāro sabbaṭṭhānikāyeva, paccanīkato na labbhanti. Etesañhi",
  "atk-abh03a:2283_8": "paccayānaṃ vasena uppajjamāno sabbaṭṭhānike alabhanto nāma natthi. Pacchājātapaccayassa",
  "atk-abh03a:2283_9": "anulomato ṭhānaṃ nāma natthi. Evaṃ sesesu anulomato ṭhitesu ye ca labbhanti, ye ca",
  "atk-abh03a:2283_10": "na labbhanti, te sallakkhetvā sabbesupi dumūlakādīsu nayesu tesaṃ tesaṃ paccayānaṃ",
  "atk-abh03a:2283_11": "saṃsandane ūnataragaṇanānaṃyeva vasena gaṇanā veditabbāti.",
  "atk-abh03a:2284": "Paccayānulomapaccanīyavaṇṇanā.",
  "atk-abh03a:2285": "Paccayapaccanīyānulomavaṇṇanā",
  "atk-abh03a:2286_0": "190. Idāni paccanīyānulome gaṇanaṃ dassetuṃ nahetupaccayā ārammaṇe dvetiādi āraddhaṃ.",
  "atk-abh03a:2286_1": "Tattha hetumhi paccanīkato ṭhite ṭhapetvā adhipatiṃ avasesā anulomato labbhanti.",
  "atk-abh03a:2286_2": "Pacchājāto pana anulomato sabbattheva na labbhati, ye nava paccayā “arūpānaññevā”ti",
  "atk-abh03a:2286_3": "vuttā, tesu purejātañca āsevanañca ṭhapetvā avasesesu sattasu paccanīkato ṭhitesu",
  "atk-abh03a:2286_4": "sesā arūpaṭṭhānikā anulomato na labbhanti. Yo hi ārammaṇādīhi nuppajjati, na so anantarādayo",
  "atk-abh03a:2286_5": "labhati. Paṭisandhivipāko pana purejātato, sabbavipāko ca saddhiṃ kiriyamanodhātuyā",
  "atk-abh03a:2286_6": "āsevanato anuppajjamānopi anantarādayo labhati, tasmā “purejātañca āsevanañca ṭhapetvā”ti vuttaṃ.",
  "atk-abh03a:2287_0": "Purejātapacchājātaāsevanavipākavippayuttesu paccanīkato ṭhitesu ekaṃ ṭhapetvā avasesā",
  "atk-abh03a:2287_1": "anulomato labbhanti. Kammapaccaye paccanīkato ṭhite ṭhapetvā vipākapaccayaṃ avasesā",
  "atk-abh03a:2287_2": "anulomato labbhanti. Āhārindriyesu paccanīkato ṭhitesu ṭhapetvā sabbaṭṭhānike ceva",
  "atk-abh03a:2287_3": "aññamaññakammāhārindriyapaccaye ca avasesā anulomato na labbhanti, itare yujjamānakavasena",
  "atk-abh03a:2287_4": "labbhanti. Jhānapaccaye paccanīkato ṭhite. Hetādhipatiāsevanamaggapaccayā anulomato",
  "atk-abh03a:2287_5": "na labbhanti. Maggapaccaye paccanīkato ṭhite hetādhipatipaccayā anulomato na labbhanti.",
  "atk-abh03a:2287_6": "Vippayuttapaccaye paccanīkato ṭhite purejātapaccayaṃ ṭhapetvā avasesā anulomato labbhanti.",
  "atk-abh03a:2287_7": "Evaṃ tesu tesu paccayesu paccanīkato ṭhitesu ye ye anulomato na labbhanti, te te",
  "atk-abh03a:2287_8": "ñatvā tesaṃ tesaṃ paccayānaṃ saṃsandane ūnataragaṇanānaṃ vasena gaṇanā veditabbā.",
  "atk-abh03a:2288_0": "191-195. Dumūlakādīsu ca nayesu yaṃ yaṃ paccayaṃ ādiṃ katvā ye ye dukādayo dassitā,",
  "atk-abh03a:2288_1": "te te labbhamānālabbhamānapaccayavasena yathā yathā dassitā, tathā tathā sādhukaṃ",
  "atk-abh03a:2288_2": "sallakkhetabbā. Tattha yaṃ nahetuvasena dumūlakādayo naye dassentena nahetupaccayā",
  "atk-abh03a:2288_3": "nārammaṇapaccayā…pe… nāsevanapaccayāti vatvā “yāva āsevanā sabbaṃ sadisa”nti vuttaṃ.",
  "atk-abh03a:2288_4": "Tassa, “naaññamaññapaccayā sahajāte eka”ntiādīhi sadisatā veditabbā. Yaṃ pana “nakamme",
  "atk-abh03a:2288_5": "gaṇite pañca gaṇhātī”ti sīhaḷabhāsāya likhitaṃ, tassattho – nahetupaccayaṃ ādiṃ katvā",
  "atk-abh03a:2288_6": "nakammapaccayāti evaṃ nakammapaccayena ghaṭite sahajāte ekanti evaṃ dassitā pañceva",
  "atk-abh03a:2288_7": "paccayā anulomato labbhanti, na aññeti. Evaṃ aññesupi evarūpesu ṭhānesu byañjanaṃ",
  "atk-abh03a:2288_8": "anādiyitvā adhippetatthoyeva gahetabbo. Evarūpañhi byañjanaṃ attano saññānibandhanatthaṃ",
  "atk-abh03a:2288_9": "porāṇehi sakasakabhāsāya likhitaṃ.",
  "atk-abh03a:2289_0": "Apica imasmiṃ paccanīyānulome paccayuppannadhammesupi atthi dhammo kammapaccayaṃ",
  "atk-abh03a:2289_1": "labhati, na indriyapaccayaṃ. So asaññesu ceva pañcavokāre pavatte ca rūpajīvitindriyavasena",
  "atk-abh03a:2289_2": "veditabbo. Atthi dhammo maggapaccayaṃ labhati, nahetupaccayaṃ. So vicikicchuddhaccasahajātamohavasena",
  "atk-abh03a:2289_3": "veditabbo. Atthi dhammo jhānapaccayaṃ labhati, namaggapaccayaṃ. So manodhātuahetukamanoviññāṇadhātuvasena",
  "atk-abh03a:2289_4": "veditabbo. Yattha kaṭattārūpāni nānākkhaṇikakammavaseneva kammapaccayaṃ labhanti,",
  "atk-abh03a:2289_5": "tattha rūpadhammā hetādhipativipākindriyajhānamaggapaccaye na labhanti, sabbaṭṭhānikā",
  "atk-abh03a:2289_6": "paccanīyā na honti. Ahetuke adhipatipaccayo natthīti imesampi pakiṇṇakānaṃ vasenettha",
  "atk-abh03a:2289_7": "gaṇanavāro asammohato veditabbo.",
  "atk-abh03a:2290_0": "Tatrāyaṃ nayo – nahetupaccayā ārammaṇe dveti ettha tāva ahetukamoho ceva ahetukavipākakiriyā",
  "atk-abh03a:2290_1": "ca paccayuppannaṃ, tasmā akusalenākusalaṃ, abyākatena abyākataṃ sandhāyettha dveti",
  "atk-abh03a:2290_2": "vuttaṃ. Sesesupi eseva nayo. Āsevane pana vipākaṃ na labbhati, tathā kiriyamanodhātu.",
  "atk-abh03a:2290_3": "Tasmā kiriyāhetumanoviññāṇadhātuvasenettha abyākatena abyākataṃ veditabbaṃ. Vipāke",
  "atk-abh03a:2290_4": "ekanti abyākatena abyākatameva. Magge ekanti akusalena akusalameva.",
  "atk-abh03a:2291_0": "196-197. Nārammaṇamūlake hetuyā pañcāti rūpameva sandhāya vuttaṃ. Tañhi kusalaṃ akusalaṃ",
  "atk-abh03a:2291_1": "abyākataṃ kusalābyākataṃ akusalābyākatañcāti pañca koṭṭhāse paṭicca uppajjati. Sabbapañcakesu",
  "atk-abh03a:2291_2": "eseva nayo. Aññamaññe ekanti bhūtarūpāni ceva vatthuñca sandhāya vuttaṃ. Tāni hi",
  "atk-abh03a:2291_3": "nārammaṇapaccayā aññamaññapaccayā uppajjanti. Timūlakepi eseva nayo.",
  "atk-abh03a:2292": "198-202. Nādhipatimūlake hetuyā navāti anulome hetumhi vuttāneva. Tīṇītiādīnipi heṭṭhā anulome vuttasadisāneva. Timūlake dveti heṭṭhā nahetupaccayā ārammaṇe vuttasadisāneva.",
  "atk-abh03a:2293_0": "203-233. Napurejātamūlake hetuyā sattāti heṭṭhā “āruppe kusalaṃ ekaṃ khandhaṃ paṭiccā”tiādinā",
  "atk-abh03a:2293_1": "nayena purejāte dassitāneva. Sabbasattakesu eseva nayo. Nakammamūlake hetuyā tīṇītiādīsu",
  "atk-abh03a:2293_2": "cetanāva paccayuppannā. Tasmā kusalaṃ akusalaṃ abyākatañca paṭicca uppattiṃ sandhāya",
  "atk-abh03a:2293_3": "tīṇīti vuttaṃ. Iminā nayena “ekaṃ dve tīṇi pañca satta navā”ti āgataṭṭhānesu gaṇanā",
  "atk-abh03a:2293_4": "veditabbā. “Cattāri cha aṭṭhā”ti imā pana tisso gaṇanā natthevāti.",
  "atk-abh03a:2294": "Paccayapaccanīyānulomavaṇṇanā.",
  "atk-abh03a:2295": "Niṭṭhitā ca paṭiccavārassa atthavaṇṇanā.",
  "atk-abh03a:2296": "2. Sahajātavāravaṇṇanā",
  "atk-abh03a:2297_0": "234-242. Sahajātavāre kusalaṃ dhammaṃ sahajātoti kusalaṃ dhammaṃ paṭicca tena sahajāto",
  "atk-abh03a:2297_1": "hutvāti attho. Sesamettha paṭiccavāre vuttanayeneva veditabbaṃ. Avasāne panassa “paṭiccattaṃ",
  "atk-abh03a:2297_2": "nāma sahajātattaṃ, sahajātattaṃ nāma paṭiccatta”nti idaṃ ubhinnampi etesaṃ vārānaṃ",
  "atk-abh03a:2297_3": "atthato ninnānākaraṇabhāvadassanatthaṃ vuttaṃ. Atthato hi ete dvepi ninnānākaraṇā.",
  "atk-abh03a:2297_4": "Evaṃ santepi aññamaññassa atthaniyamanatthaṃ vuttā. “Cakkhuñca paṭicca rūpe cā”tiādīsu",
  "atk-abh03a:2297_5": "hi asahajātampi paṭicca uppajjatīti vuccati. Sahajātampi ca upādārūpaṃ bhūtarūpassa",
  "atk-abh03a:2297_6": "paccayo na hoti. Iti paṭiccavārena sahajātapaccayabhāvaṃ, sahajātavārena ca paṭiccāti",
  "atk-abh03a:2297_7": "vuttassa sahajātabhāvaṃ niyametuṃ ubhopete vuttā. Apica tathā bujjhanakānaṃ ajjhāsayavasena",
  "atk-abh03a:2297_8": "desanāvilāsena niruttipaṭisambhidāppabhedajānanavasena cāpi ete ubhopi vuttāti.",
  "atk-abh03a:2298": "Sahajātavāravaṇṇanā niṭṭhitā.",
  "atk-abh03a:2299": "3. Paccayavāravaṇṇanā",
  "atk-abh03a:2300_0": "243. Paccayavāre kusalaṃ dhammaṃ paccayāti kusaladhamme patiṭṭhito hutvā kusalaṃ",
  "atk-abh03a:2300_1": "dhammaṃ nissayaṭṭhena paccayaṃ katvāti attho. Kusalaṃ ekaṃ khandhaṃ paccayāti kusalaṃ",
  "atk-abh03a:2300_2": "ekaṃ khandhaṃ nissayapaccayaṃ katvā tayo khandhā uppajjanti hetupaccayāti vuttaṃ",
  "atk-abh03a:2300_3": "hoti. Imināvupāyena sabbapadesu attho veditabbo. Vatthuṃ paccayā vipākābyākatā kiriyābyākatā",
  "atk-abh03a:2300_4": "khandhāti idaṃ pañcavokāre pavattivasena vuttaṃ. Pañcavokāre pavattiyañhi khandhānaṃ",
  "atk-abh03a:2300_5": "purejātaṃ vatthu nissayapaccayo hoti. Paṭiccaṭṭhassa pana sahajātaṭṭhattā paṭiccavāre",
  "atk-abh03a:2300_6": "esa nayo na labbhatīti paṭisandhiyaṃ sahajātameva vatthuṃ sandhāya “vatthuṃ paṭicca",
  "atk-abh03a:2300_7": "khandhā”ti vuttaṃ. Kusalaṃ ekaṃ khandhañca vatthuñca paccayā tayo khandhātiādīsupi",
  "atk-abh03a:2300_8": "imināva nayena attho veditabbo.",
  "atk-abh03a:2301_0": "Abyākataṃ dhammaṃ paccayā kusalo ca abyākato cāti kusalābyākatānaṃ hetupaccayavasena",
  "atk-abh03a:2301_1": "ekato uppattiṃ sandhāya vuttaṃ. Kusaluppattikkhaṇasmiñhi vatthuṃ nissāya kusalā khandhā,",
  "atk-abh03a:2301_2": "cittasamuṭṭhāne ca mahābhūte nissāya cittasamuṭṭhānaṃ upādārūpaṃ hetupaccayavasena",
  "atk-abh03a:2301_3": "ekato uppajjati. Iti paccayabhūtassa abyākatassa nānattepi paccayuppannānaṃ hetupaccayavasena",
  "atk-abh03a:2301_4": "ekato uppattiṃ sandhāyetaṃ vuttanti veditabbaṃ. Aññesupi evarūpesu ṭhānesu eseva",
  "atk-abh03a:2301_5": "nayo. Evaṃ imasmiṃ hetupaccaye sahajātañca purejātañca nissayaṭṭhena paccayaṃ katvā",
  "atk-abh03a:2301_6": "sattarasa pañhā vissajjitā. Tattha khandhā ceva bhūtā ca sahajātavasena, vatthu sahajātapurejātavasena",
  "atk-abh03a:2301_7": "gahitaṃ. Paṭiccavāre pana sahajātavasena paccayo labbhati, tasmā tattha naveva pañhā",
  "atk-abh03a:2301_8": "vissajjitā. Ye panete ettha sattarasa pañhā vissajjitā, tesu ekādike ekāvasāne vissajjane",
  "atk-abh03a:2301_9": "kusalādīsu ekapaccayato eko paccayuppanno. Ekādike dukāvasāne ekapaccayato nānāpaccayuppanno.",
  "atk-abh03a:2301_10": "Dukādike ekāvasāne nānāpaccayato eko paccayuppanno. Dukādike dukāvasāne nānāpaccayato nānāpaccayuppanno.",
  "atk-abh03a:2302_0": "248-252. Ārammaṇapaccayādīsupi imināvupāyena pañhāvissajjanappabhedo veditabbo. Yaṃ",
  "atk-abh03a:2302_1": "panetaṃ ārammaṇapaccaye vatthuṃ paccayā khandhāti vuttaṃ, taṃ paṭisandhikkhaṇe vipākakkhandheyeva",
  "atk-abh03a:2302_2": "sandhāya vuttaṃ. Cakkhuviññāṇādīni abyākataṃ nissāya ārammaṇapaccayena uppajjantānaṃ",
  "atk-abh03a:2302_3": "pabhedadassanatthaṃ vuttāni. Puna vatthuṃ paccayāti pavatte vipākakiriyābyākatānaṃ",
  "atk-abh03a:2302_4": "uppattidassanatthaṃ vuttaṃ. Sesaṃ purimanayeneva veditabbaṃ. Evaṃ imasmiṃ ārammaṇapaccaye",
  "atk-abh03a:2302_5": "sahajātañca purejātañca paccayaṃ katvā satta pañhā vissajjitā. Tattha khandhā sahajātavasena,",
  "atk-abh03a:2302_6": "vatthu sahajātapurejātavasena, cakkhāyatanādīni purejātavaseneva gahitāni. Paṭiccavāre",
  "atk-abh03a:2302_7": "pana sahajātavaseneva paccayo labbhati. Tasmā tattha tayova pañhā vissajjitā.",
  "atk-abh03a:2303": "253-254. Adhipatipaccaye vipākābyākataṃ lokuttarameva veditabbaṃ. Anantarasamanantarā rūpābhāvena ārammaṇasadisā. Parato āsevananatthivigatesupi eseva nayo.",
  "atk-abh03a:2304": "255. Sahajātapaccaye kaṭattārūpaṃ upādārūpanti upādārūpasaṅkhātaṃ kaṭattārūpaṃ. Idaṃ asaññasattānaññeva rūpaṃ sandhāya vuttaṃ. Cakkhāyatanādīni pañcavokāravasena vuttāni.",
  "atk-abh03a:2305": "256-257. Aññamaññapaccaye ca yathā ārammaṇapaccayā evanti vissajjanasamataṃ sandhāya vuttaṃ. Paccayuppannesu pana nānattaṃ atthi.",
  "atk-abh03a:2306": "258. Upanissayapaccaye ārammaṇapaccayasadisanti rūpābhāvatopi vissajjanasamatāyapi vuttaṃ.",
  "atk-abh03a:2307": "259-260. Vatthuṃ purejātapaccayātiādīnaṃ paṭiccavāre vuttanayenevattho gahetabbo.",
  "atk-abh03a:2308": "261-266. Kammapaccaye tīṇīti kusalaṃ paccayā kusalo abyākato kusalābyākato cāti evaṃ tīṇi veditabbāni. Akusalepi eseva nayo.",
  "atk-abh03a:2309_0": "267-268. Vippayuttapaccaye khandhe vippayuttapaccayāti khandhe nissāya vippayuttapaccayā",
  "atk-abh03a:2309_1": "uppajjantīti attho. Khandhā vatthuṃ vippayuttapaccayāti khandhā vatthuṃ nissāya vippayuttapaccayā",
  "atk-abh03a:2309_2": "uppajjantīti attho. Sesaṃ heṭṭhā vuttanayeneva veditabbaṃ.",
  "atk-abh03a:2310_0": "269-276. Idāni yathāladdhāni vissajjanāni gaṇanavasena dassetuṃ hetuyā sattarasātiādimāha.",
  "atk-abh03a:2310_1": "Tattha hetuyā sattarasāti kusalena kusalaṃ, kusalena abyākataṃ, kusalena kusalābyākatanti",
  "atk-abh03a:2310_2": "evaṃ kusalavasena ekādikāni ekāvasānāni dve, dukāvasānaṃ ekanti tīṇi vuttāni honti,",
  "atk-abh03a:2310_3": "tathā akusalavasena. Abyākatena abyākataṃ, teneva kusalaṃ, akusalaṃ, kusalābyākataṃ",
  "atk-abh03a:2310_4": "akusalābyākatañca; kusalābyākatehi kusalaṃ, abyākataṃ, kusalābyākataṃ; akusalābyākatehi",
  "atk-abh03a:2310_5": "akusalaṃ, abyākataṃ, akusalābyākatanti evaṃ sattarasa veditabbāni.",
  "atk-abh03a:2311": "Ārammaṇe sattāti kusalena kusalaṃ; akusalena akusalaṃ, abyākatena abyākataṃ, kusalaṃ, akusalaṃ; kusalābyākatena kusalaṃ; akusalābyākatena akusalanti evaṃ satta.",
  "atk-abh03a:2312_0": "Vipāke ekanti abyākatena abyākatameva. Evamettha sattarasa, satta, ekanti tayo vāraparicchedā",
  "atk-abh03a:2312_1": "honti. Tesu dvādasa sattarasakā, dasa sattakā, ekaṃ ekakanti te sabbe sādhukaṃ sallakkhetvā",
  "atk-abh03a:2312_2": "parato dukatikādivasena paccayasaṃsandane ūnataragaṇanassa vasena gaṇanā veditabbā.",
  "atk-abh03a:2312_3": "Sakkā hi imāya gaṇanāya dukamūlādīsu vāraparicchede jānitunti puna “kusalaṃ dhammaṃ",
  "atk-abh03a:2312_4": "paccayā kusalo dhammo”ti anāmasitvā gaṇanavaseneva vāraparicchedaṃ dassetuṃ hetupaccayā",
  "atk-abh03a:2312_5": "ārammaṇe sattātiādi āraddhaṃ.",
  "atk-abh03a:2313_0": "Tattha kusalaṃ dhammaṃ paccayā kusalo dhammo uppajjati hetupaccayā ārammaṇapaccayā.",
  "atk-abh03a:2313_1": "Kusalaṃ ekaṃ khandhaṃ paccayā tayo khandhāti iminā nayena ārammaṇe laddhavissajjanāni",
  "atk-abh03a:2313_2": "vitthāretabbāni. Ayaṃ tāva anulome nayo.",
  "atk-abh03a:2314_0": "277-285. Paccanīye pana kusalaṃ na labbhatīti akusalaṃ dhammaṃ paccayāti akusalameva",
  "atk-abh03a:2314_1": "ādiṃ katvā vissajjanaṃ āraddhaṃ. Taṃ yathāpāḷimeva niyyāti. Yañhettha vattabbaṃ siyā,",
  "atk-abh03a:2314_2": "taṃ paṭiccavārassa paccanīye vuttameva.",
  "atk-abh03a:2315_0": "286-287. Yaṃ panetaṃ paccanīye laddhavissajjanaparicchedaṃ gaṇanato dassetuṃ nahetuyā",
  "atk-abh03a:2315_1": "cattārītiādi vuttaṃ, tattha cattāri, sattarasa, satta, pañca, tīṇi, ekanti cha paricchedā.",
  "atk-abh03a:2315_2": "Tesaṃ vasena dukatikādīsu paccayasaṃsandane gaṇanā veditabbā. Yo hi paccayo sattarasa",
  "atk-abh03a:2315_3": "vissajjanāni labhati, tena saddhiṃ sadisasaṃsandane sattarasa, ūnatarasaṃsandane",
  "atk-abh03a:2315_4": "sesā chapi paricchedā labbhanti. Evaṃ sesesupi adhikaparicchedaṃ ṭhapetvā samasamā",
  "atk-abh03a:2315_5": "ūnatarā ca labbhantīti.",
  "atk-abh03a:2316_0": "Ettha ca adhikatarā na labbhantīti ayamettha niyamo. Samasamā pana ūnatarā ca atthā",
  "atk-abh03a:2316_1": "virodhe sati labbhanti. Tenettha “nahetupaccayā nārammaṇe eka”ntiādi vuttaṃ. Ettha",
  "atk-abh03a:2316_2": "hi nahetuyā catunnaṃ, nārammaṇe pañcannaṃ āgatattā nahetuvasena cattārīti vattabbaṃ",
  "atk-abh03a:2316_3": "siyā, nārammaṇena saddhiṃ ghaṭitattā pana ārammaṇadhammo virujjhatīti akusalaṃ dhammaṃ",
  "atk-abh03a:2316_4": "paccayā akusalo dhammo, abyākataṃ dhammaṃ paccayā akusalo, akusalañca abyākatañca",
  "atk-abh03a:2316_5": "dhammaṃ paccayā akusaloti tīṇi vissajjanāni parihīnāni. Abyākataṃ dhammaṃ paccayā",
  "atk-abh03a:2316_6": "abyākatoti rūpavasena ekameva vuttaṃ. Evaṃ sabbattha viruddhāviruddhaṃ ñatvā labbhamānaparicchedo",
  "atk-abh03a:2316_7": "veditabbo. Apicettha idaṃ nayamattadassanaṃ. Nādhipatiyā cattārīti nahetuyā laddhāneva.",
  "atk-abh03a:2316_8": "Sesacatukkesupi eseva nayo.",
  "atk-abh03a:2317_0": "Nānantare ekanti ahetukacittasamuṭṭhānassa ceva sesarūpassa ca vasena abyākatena",
  "atk-abh03a:2317_1": "abyākataṃ. Evaṃ sabbesu ekakesu yujjamānakarūpaṃ jānitabbaṃ. Napurejāte dveti idhāpi",
  "atk-abh03a:2317_2": "nahetuvasena cattārīti vattabbaṃ siyā, napurejātena saddhiṃ ghaṭitattā pana abyākataṃ",
  "atk-abh03a:2317_3": "dhammaṃ paccayā akusalo, akusalañca abyākatañca dhammaṃ paccayā akusaloti vatthupurejātavasena",
  "atk-abh03a:2317_4": "dve vissajjanāni parihīnāni. Āruppe pana ahetukamohassa ahetukakiriyassa ca vasena",
  "atk-abh03a:2317_5": "dve vuttāni. Navippayutte dveti āruppe ahetukākusalakiriyavasena dve. Nonatthi novigatesu",
  "atk-abh03a:2317_6": "ekanti sabbassa rūpassa vasena abyākatena abyākataṃ daṭṭhabbaṃ. Tikādīsu apubbaṃ natthi.",
  "atk-abh03a:2318_0": "288. Nārammaṇamūlake pana naadhipatiyā pañcāti nārammaṇe laddhāneva. Nakamme ekanti",
  "atk-abh03a:2318_1": "ettha cittasamuṭṭhānañca kaṭattārūpañca aggahetvā sesarūpavasena abyākatena abyākataṃ veditabbaṃ.",
  "atk-abh03a:2319_0": "289-296. Nādhipatimūlake napurejāte sattāti napurejāte laddhāneva. Napacchājāte sattarasāti",
  "atk-abh03a:2319_1": "imānipi tattha laddhāni sattaraseva. Nānantaranasamanantaranaaññamaññanaupanissayanasampayuttanonatthinovigatamūlakāni",
  "atk-abh03a:2319_2": "nārammaṇamūlakasadisāneva. Imināva nayamattadassanena sabbattha āgatānāgataṃ labbhamānālabbhamānañca veditabbanti.",
  "atk-abh03a:2320": "Paccanīyavaṇṇanā niṭṭhitā.",
  "atk-abh03a:2321_0": "297-328. Imināyeva pana lakkhaṇena anulomaṃ purato katvā anulomapaccanīye paccanīyaṃ",
  "atk-abh03a:2321_1": "purato katvā paccanīyānulome ca gaṇanaparicchedo āgatānāgataṃ labbhamānālabbhamānañca veditabbanti.",
  "atk-abh03a:2322": "Paccayavāravaṇṇanā niṭṭhitā.",
  "atk-abh03a:2323": "4. Nissayavāravaṇṇanā",
  "atk-abh03a:2324_0": "329-337. Nissayavāre kusalaṃ dhammaṃ nissāyāti kusalaṃ dhammaṃ patiṭṭhaṭṭhena nissayaṃ",
  "atk-abh03a:2324_1": "katvāti attho. Sesamettha paccayavāre vuttanayeneva veditabbaṃ. Avasāne panassa “paccayattaṃ",
  "atk-abh03a:2324_2": "nāma nissayattaṃ, nissayattaṃ nāma paccayatta”nti idaṃ ubhinnampi etesaṃ vārānaṃ",
  "atk-abh03a:2324_3": "atthato ninnānākaraṇabhāvadassanatthaṃ vuttaṃ. Atthato hi etepi paṭiccasahajātā viya",
  "atk-abh03a:2324_4": "ninnānākaraṇā. Evaṃ santepi aññamaññassa atthaniyamanatthaṃ vuttā. Avijjāpaccayā",
  "atk-abh03a:2324_5": "saṅkhārātiādīsu hi anissāya vattamānaṃ nānākkhaṇikampi “paccayā uppajjatī”ti vuttaṃ.",
  "atk-abh03a:2324_6": "Aññamaññaṃ allīyitvā ṭhitakaṭṭhādīsu ca ekaṃ ekassa nissayapaccayo na hoti, tathā",
  "atk-abh03a:2324_7": "upādārūpaṃ mahābhūtassa nissayapaccayo na hotiyeva. Iti paccayavārena nissayapaccayabhāvaṃ",
  "atk-abh03a:2324_8": "nissayavārena ca paccayāti vuttassa sahajātapurejātabhāvaṃ niyametuṃ ubhopete vuttā.",
  "atk-abh03a:2324_9": "Apica tathā bujjhanakānaṃ ajjhāsayavasena desanāvilāsena niruttipaṭisambhidāpabhedajānanavasena",
  "atk-abh03a:2324_10": "cāpi ete ubhopi vuttāti.",
  "atk-abh03a:2325": "Nissayavāravaṇṇanā.",
  "atk-abh03a:2326": "5. Saṃsaṭṭhavāravaṇṇanā",
  "atk-abh03a:2327_0": "338-346. Saṃsaṭṭhavāre kusalaṃ dhammaṃ saṃsaṭṭhoti kusalaṃ dhammaṃ ekuppādādilakkhaṇena",
  "atk-abh03a:2327_1": "sampayogaṭṭhena paccayaṃ katvāti attho. Kusalaṃ ekaṃ khandhaṃ saṃsaṭṭhoti kusalaṃ",
  "atk-abh03a:2327_2": "ekaṃ khandhaṃ sampayuttapaccayaṃ katvā tayo khandhā uppajjanti hetupaccayāti vuttaṃ",
  "atk-abh03a:2327_3": "hoti. Iminā upāyena sabbapadesu attho veditabbo. Imasmiṃ pana hetupaccaye arūpadhammasseva",
  "atk-abh03a:2327_4": "sampayogaṭṭhena paccayaṃ katvā tayo pañhā vissajjitā. Yathā ca hetupaccaye, tathā",
  "atk-abh03a:2327_5": "ārammaṇapaccayādīsupi, kevalaṃ vipākapaccaye ekameva vissajjanaṃ.",
  "atk-abh03a:2328_0": "347-350. Idāni yathāladdhāni vissajjanāni gaṇanavasena dassetuṃ hetuyā tīṇītiādi",
  "atk-abh03a:2328_1": "vuttaṃ. Tattha sabbatikesu kusalena kusalaṃ, akusalena akusalaṃ, abyākatena abyākatanti",
  "atk-abh03a:2328_2": "ayameva niyamo. Ekake pana abyākatena abyākatameva labbhatīti evamettha bāvīsatiyā",
  "atk-abh03a:2328_3": "paccayesu tīṇi, vipāke ekanti dve paricchedā. Pacchājāte anulomaṃ natthi. Tasmā tīṇi",
  "atk-abh03a:2328_4": "ekanti imesaññeva vasena dukatikādīsu paccayasaṃsandane yattha vipākapaccayo pavisati;",
  "atk-abh03a:2328_5": "tattha ekaṃ, sesesu tīṇīti evaṃ gaṇanā veditabbā. Sesamettha anulome uttānatthameva.",
  "atk-abh03a:2329": "351-354. Paccanīye pana kusalaṃ na labbhatīti akusalameva ādiṃ katvā vissajjanaṃ kataṃ, taṃ uttānatthameva.",
  "atk-abh03a:2330_0": "359. Yaṃ panettha paccanīye vissajjanaparicchedaṃ gaṇanato dassetuṃ nahetuyā dvetiādi",
  "atk-abh03a:2330_1": "vuttaṃ, tattha dve tīṇi ekanti tayo paricchedā. Tesaṃ vasena dukatikādīsu paccayasaṃsandane",
  "atk-abh03a:2330_2": "gaṇanā veditabbā. Idhāpi adhikataragaṇanānaṃ ūnataragaṇanena saddhiṃ saṃsandane ūnataragaṇanameva",
  "atk-abh03a:2330_3": "labbhati, samagaṇanena saddhiṃ samagaṇanaṃ. Yasmā cettha arūpadhammāyeva paccayuppannā,",
  "atk-abh03a:2330_4": "tasmā nahetunādhipatinapurejātanapacchājātanāsevananakammanavipākanajhānanamagganavippayuttavasena",
  "atk-abh03a:2330_5": "daseva paccayā paccanīkato dassitā, sesā cuddasa na labbhanti. Yepi labbhanti, tesupi",
  "atk-abh03a:2330_6": "vipāke paccayuppanne nakammanavipākā na labbhanti.",
  "atk-abh03a:2331_0": "360-368. Nahetupaccayā nādhipatiyā dveti nahetuyā laddhaṃ dvayameva. Sesadvayesupi",
  "atk-abh03a:2331_1": "eseva nayo. Nakamme ekanti ahetukakiriyacetanaṃ paccayuppannaṃ katvā abyākatena abyākataṃ.",
  "atk-abh03a:2331_2": "Navipāke dveti ahetukamohakiriyavasena dve. Najhāne ekanti ahetukapañcaviññāṇavasena",
  "atk-abh03a:2331_3": "abyākatavissajjanaṃ veditabbaṃ. Namagge ekanti ahetukavipākakiriyavasena abyākatavissajjanaṃ.",
  "atk-abh03a:2331_4": "Imināvupāyena sabbasaṃsandanesu attho veditabboti.",
  "atk-abh03a:2332_0": "369-383. Anulomapaccanīye heṭṭhā vuttā nahetuādayo daseva paccanīyato labbhanti,",
  "atk-abh03a:2332_1": "na sesā. Yepi labbhanti, tesu hetumhi anulomato ṭhite jhānamaggā paccanīyato na labbhantīti",
  "atk-abh03a:2332_2": "sabbaṃ heṭṭhā vuttanayeneva veditabbanti.",
  "atk-abh03a:2333_0": "384-391. Paccanīyānulome nahetupaccayuppannesu ahetukamohova jhānamaggapaccayaṃ labhati,",
  "atk-abh03a:2333_1": "sesā na labhanti. Najhānapaccaye aṭṭhāhetukacittānipi. Nakammapaccayā nahetupaccayā",
  "atk-abh03a:2333_2": "nādhipatipaccayā napurejātapaccayā ārammaṇe ekanti āruppe ahetukakiriyacetanāvasena",
  "atk-abh03a:2333_3": "abyākatena abyākataṃ. Iminā upāyena yaṃ labbhati, yañca na labbhati, tassa vasena",
  "atk-abh03a:2333_4": "sabbattha gaṇanā veditabbāti.",
  "atk-abh03a:2334": "Saṃsaṭṭhavāravaṇṇanā.",
  "atk-abh03a:2335": "6. Sampayuttavāravaṇṇanā",
  "atk-abh03a:2336_0": "392-400. Sampayuttavāre kusalaṃ dhammaṃ sampayuttoti kusalaṃ dhammaṃ sampayuttapaccayaṃ",
  "atk-abh03a:2336_1": "katvāti attho. Sesamettha saṃsaṭṭhavāre vuttanayeneva veditabbaṃ. Avasāne panassa",
  "atk-abh03a:2336_2": "“saṃsaṭṭhattaṃ nāma sampayuttattaṃ, sampayuttattaṃ nāma saṃsaṭṭhatta”nti idaṃ ubhinnampi",
  "atk-abh03a:2336_3": "etesaṃ vārānaṃ atthato ninnānākaraṇabhāvadassanatthaṃ vuttaṃ. Atthato hi etepi paṭiccasahajātā",
  "atk-abh03a:2336_4": "viya paccayanissayā viya ca ninnānākaraṇā. Evaṃ santepi aññamaññassa atthaniyamanatthaṃ",
  "atk-abh03a:2336_5": "vuttā. “Saṃsaṭṭhā yojitā hayā”tiādīsu hi asampayuttampi saṃsaṭṭhanti vuccati. “Yā",
  "atk-abh03a:2336_6": "sā vīmaṃsā kosajjasahagatā kosajjasampayuttā”tiādīsu asaṃsaṭṭhaṃ vokiṇṇampi sampayuttanti.",
  "atk-abh03a:2336_7": "Iti saṃsaṭṭhavārena ekuppādalakkhaṇassa sampayuttassa saṃsaṭṭhabhāvaṃ sampayuttavārena",
  "atk-abh03a:2336_8": "ca saṃsaṭṭhassa ekuppādādilakkhaṇassa sampayuttabhāvaṃ niyametuṃ ubhopete vuttā.",
  "atk-abh03a:2336_9": "Apica tathā bujjhanakānaṃ ajjhāsayavasena desanāvilāsena niruttipaṭisambhidāpabhedajānanavasena",
  "atk-abh03a:2336_10": "cāpi ete ubhopi vuttāti.",
  "atk-abh03a:2337": "Sampayuttavāravaṇṇanā.",
  "atk-abh03a:2338_0": "Etesu pana chasu vāresu atthi koci paccayo ekantaṃ anulomato na tiṭṭhati, paccanīkatova",
  "atk-abh03a:2338_1": "tiṭṭhati; atthi ekantaṃ paccanīkato na tiṭṭhati, anulomatova tiṭṭhati; atthi anekantaṃ",
  "atk-abh03a:2338_2": "anulomato ceva tiṭṭhati, paccanīkato cāti idaṃ pakiṇṇakaṃ veditabbaṃ. Tattha paṭhamo",
  "atk-abh03a:2338_3": "pañho pacchājātassa, dutiyo mahācatukkassa, tatiyo yujjamānakānaṃ sesānaṃ vasena veditabboti.",
  "atk-abh03a:2339": "7. Pañhāvāravibhaṅgavaṇṇanā",
  "atk-abh03a:2340_0": "401-403. Pañhāvāre “siyā kusalo dhammo kusalassa dhammassa hetupaccayena paccayo”tiādinā",
  "atk-abh03a:2340_1": "kusalattike uddharitabbapucchānaṃ labbhamānavasena vissajjanaṃ dassetuṃ kusalo dhammo",
  "atk-abh03a:2340_2": "kusalassa dhammassa hetupaccayena paccayotiādi vuttaṃ. Kusalo ca nāmesa sayaṃ uppajjanto",
  "atk-abh03a:2340_3": "ṭhapetvā pacchājātañca vipākañca sesehi dvāvīsatiyā paccayehi uppajjati. Kusalassa",
  "atk-abh03a:2340_4": "paccayo honto ṭhapetvā purejātapacchājātavipākavippayutte sesehi vīsatiyā paccayehi",
  "atk-abh03a:2340_5": "paccayo hoti. Tasmā yehi paccayehi kusalo kusalassa paccayo hoti, te paccaye paṭipāṭiyā",
  "atk-abh03a:2340_6": "dassetuṃ hetupaccayenātiādi āraddhaṃ.",
  "atk-abh03a:2341_0": "Tattha yā esā paccayavibhaṅgavāre viya “hetusampayuttakānaṃ dhammāna”nti akatvā “hetū",
  "atk-abh03a:2341_1": "sampayuttakānaṃ khandhāna”nti desanā katā, tassā eva karaṇe idaṃ payojanaṃ – tattha",
  "atk-abh03a:2341_2": "hi suññaṭṭhaṃ dīpetuṃ dhammānanti vuttaṃ. Idha paccayato uppajjamānā dhammā rāsito",
  "atk-abh03a:2341_3": "uppajjanti, na ekekatoti rāsaṭṭhaṃ dīpetuṃ khandhānanti vuttaṃ. Paṭiccavārādīsu vā",
  "atk-abh03a:2341_4": "khandhavasena paccayuppannadesanā āruḷhāti tenevānukkamena idhāpi āruḷhāti. Kasmā",
  "atk-abh03a:2341_5": "panetesu evaṃ āruḷhāti? Asaṅkarato vibhāgadassanatthaṃ. “Ekaṃ dhammaṃ paṭicca sesā",
  "atk-abh03a:2341_6": "dhammā”ti hi ādinā nayena vuccamāne asukadhammaṃ nāma nissāya asukadhammāti na sakkā",
  "atk-abh03a:2341_7": "asaṅkarato paccaye paccayuppanne ca jānituṃ, evaṃ sante uddesaniddesā nibbisesā siyuṃ.",
  "atk-abh03a:2341_8": "Tasmā asaṅkarato vibhāgadassanatthaṃ evaṃ āruḷhāti veditabbā. Cittasamuṭṭhānānanti",
  "atk-abh03a:2341_9": "idaṃ yassa abyākatassa kusalo hetupaccayena paccayo hoti, tameva dassetuṃ vuttaṃ.",
  "atk-abh03a:2341_10": "Paccayavibhaṅge pana kusalādivasena vibhāgaṃ akatvā sāmaññato sabbesaṃ hetūnaṃ vasena",
  "atk-abh03a:2341_11": "uppannarūpadassanatthaṃ cittasamuṭṭhānānanti avatvā taṃsamuṭṭhānānanti vuttaṃ. Tasmā",
  "atk-abh03a:2341_12": "tattha abyākatahetusamuṭṭhānarūpaṃ, okkantikkhaṇe kaṭattārūpampi saṅgahaṃ gataṃ.",
  "atk-abh03a:2341_13": "Iminā upāyena sesesupi evarūpesu vissajjanesu attho veditabbo.",
  "atk-abh03a:2342_0": "404. Dānaṃ datvāti deyyadhammaṃ cajitvā. Yāya vā cetanāya so diyyati, sā cetanā dānaṃ.",
  "atk-abh03a:2342_1": "Datvāti taṃ cetanaṃ pariyodāpetvā visuddhaṃ katvā. Sīlaṃ samādiyitvāti pañcaṅgādivasena",
  "atk-abh03a:2342_2": "niccasīlaṃ gaṇhitvā. Iminā samādānaviratiyeva dassitā. Sampattaviratisamucchedaviratiyo",
  "atk-abh03a:2342_3": "pana loke sīlanti apākaṭattā na vuttā. Kiñcāpi na vuttā, ārammaṇapaccayā pana hontiyeva.",
  "atk-abh03a:2342_4": "Tattha samucchedavirati sekkhānaṃyeva kusalassa ārammaṇaṃ hoti, na itaresaṃ. Uposathakammaṃ",
  "atk-abh03a:2342_5": "katvāti “pāṇaṃ na hane, na cādinnamādiye”ti evaṃ vuttaṃ uposathadivasesu aṭṭhaṅgauposathakiriyaṃ",
  "atk-abh03a:2342_6": "katvā. Taṃ paccavekkhatīti taṃ kusalaṃ sekkhopi puthujjanopi paccavekkhati, arahāpi",
  "atk-abh03a:2342_7": "paccavekkhateva. Arahatopi hi pubbe kataṃ kusalaṃ kusalameva, yena pana cittena paccavekkhati,",
  "atk-abh03a:2342_8": "taṃ kiriyacittaṃ nāma hoti. Tasmā “etaṃ kusalo dhammo kusalassa dhammassā”ti imasmiṃ",
  "atk-abh03a:2342_9": "adhikāre na labbhati. Pubbe suciṇṇānīti “datvā samādiyitvā katvā”ti hi āsanne katāni",
  "atk-abh03a:2342_10": "vuttāni, imāni na āsanne katānīti veditabbāni. Dānādīhi vā sesāni kāmāvacarakusalāni",
  "atk-abh03a:2342_11": "dassetuṃ idaṃ vuttaṃ. Jhānā vuṭṭhahitvāti jhānā vuṭṭhahitvā. Ayameva vā pāḷi. Sekkhā",
  "atk-abh03a:2342_12": "gotrabhunti sotāpannaṃ sandhāya vuttaṃ. So hi gotrabhuṃ paccavekkhati. Vodānanti",
  "atk-abh03a:2342_13": "idaṃ pana sakadāgāmianāgāmino sandhāya vuttaṃ. Tesañhi taṃ cittaṃ vodānaṃ nāma hoti.",
  "atk-abh03a:2342_14": "Sekkhāti sotāpannasakadāgāmianāgāmino. Maggā vuṭṭhahitvāti maggaphalabhavaṅgātikkamavasena",
  "atk-abh03a:2342_15": "attanā paṭiladdhā maggā vuṭṭhahitvā, suddhamaggatoyeva pana vuṭṭhāya paccavekkhaṇaṃ nāma natthi.",
  "atk-abh03a:2343_0": "Kusalaṃ aniccatoti ettha vipassanūpagaṃ tebhūmakakusalameva veditabbaṃ, vipassanākusalaṃ",
  "atk-abh03a:2343_1": "pana kāmāvacarameva. Cetopariyañāṇenāti rūpāvacarakusalaṃ dasseti. Ākāsānañcāyatanantiādīhi",
  "atk-abh03a:2343_2": "arūpāvacarakusalārammaṇavasena uppajjamānaṃ arūpāvacarakusalameva. Kusalā khandhā",
  "atk-abh03a:2343_3": "iddhividhañāṇassātiādīhi puggalaṃ anāmasitvā dhammavasena dasseti. Tenevettha heṭṭhā",
  "atk-abh03a:2343_4": "gahitampi cetopariyañāṇaṃ puna vuttaṃ.",
  "atk-abh03a:2344_0": "405. Assādetīti somanassasahagatalobhasampayuttacittehi anubhavati ceva rajjati ca.",
  "atk-abh03a:2344_1": "Abhinandatīti sappītikataṇhāvasena nandati haṭṭhapahaṭṭho hoti, diṭṭhābhinandanāya",
  "atk-abh03a:2344_2": "vā abhinandati. Rāgo uppajjatīti assādentassa rāgo uppajjati nāma. Idaṃ aṭṭhapi lobhasahagatāni",
  "atk-abh03a:2344_3": "gahetvā vuttaṃ. Diṭṭhi uppajjatīti abhinandantassa attā attaniyantiādivasena catūhipi",
  "atk-abh03a:2344_4": "cittehi sampayuttā diṭṭhi uppajjati. Asanniṭṭhānagatassa panettha vicikicchā uppajjati.",
  "atk-abh03a:2344_5": "Vikkhepagatassa uddhaccaṃ, akataṃ vata me kalyāṇanti vippaṭisārino domanassaṃ. Taṃ",
  "atk-abh03a:2344_6": "ārabbhāti tāni suciṇṇāni ārammaṇaṃ katvāti attho. Bahuvacanassa hesa ekavacanādeso,",
  "atk-abh03a:2344_7": "jātivasena vā ekavacanamevetaṃ.",
  "atk-abh03a:2345_0": "406. Arahā maggā vuṭṭhahitvāti maggavīthiyaṃ phalānantarassa bhavaṅgassa atikkamavasena",
  "atk-abh03a:2345_1": "vuṭṭhahitvā. Paccavekkhaṇacittāni panassa kiriyābyākatāni. Evaṃ kiriyābyākatassa",
  "atk-abh03a:2345_2": "ārammaṇapaccayaṃ dassetvā puna vipākābyākatassa dassetuṃ sekkhā vātiādimāha. Kusale",
  "atk-abh03a:2345_3": "niruddheti vipassanājavanavīthiyā pacchinnāya. Vipākoti kāmāvacaravipāko. Tadārammaṇatāti",
  "atk-abh03a:2345_4": "tadārammaṇatāya, taṃ kusalassa javanassa ārammaṇabhūtaṃ vipassitakusalaṃ ārammaṇaṃ",
  "atk-abh03a:2345_5": "katvā uppajjatīti attho. Na kevalañca tadārammaṇavaseneva, paṭisandhibhavaṅgacutivasenāpi.",
  "atk-abh03a:2345_6": "Vipāko hi kammaṃ ārammaṇaṃ katvā gahitapaṭisandhikassa kusalārammaṇo hotiyeva, so",
  "atk-abh03a:2345_7": "pana dubbiññeyyattā idha na dassito.",
  "atk-abh03a:2346_0": "Kusalaṃ assādetītiādi akusalajavanāvasāne kusalārammaṇavipākaṃ dassetuṃ vuttaṃ. Viññāṇañcāyatanavipākassāti",
  "atk-abh03a:2346_1": "idaṃ dubbiññeyyampi samānaṃ mahaggatavipākassa tadārammaṇabhāvena anuppattito labbhamānakavasena",
  "atk-abh03a:2346_2": "vuttaṃ. Kiriyassāti arahattaṃ patvā asamāpannapubbe ākāsānañcāyatane paṭilomato vā",
  "atk-abh03a:2346_3": "ekantarikavasena vā samāpannakiriyāya. Cetopariyañāṇassātiādīni parato āvajjanāya",
  "atk-abh03a:2346_4": "yojetabbāni. Yā etesaṃ āvajjanā, tassā kusalā khandhā ārammaṇapaccayena paccayoti ayañhettha attho.",
  "atk-abh03a:2347_0": "407-409. Rāganti attano vā parassa vā rāgaṃ. Attano rāgavasena panettha vaṇṇanā pākaṭā",
  "atk-abh03a:2347_1": "hoti. Assādetītiādīni vuttatthāneva. Vicikicchādīsu pana tīsu assādetabbatāya abhāvena",
  "atk-abh03a:2347_2": "“assādetī”ti na vuttaṃ. Diṭṭhi panettha uppajjati, sā assādetīti padassa parihīnattā",
  "atk-abh03a:2347_3": "āgatapaṭipāṭiyā paṭhamaṃ na vuttā. Vicikicchādīsuyeva taṃ taṃ sabhāgaṃ paṭhamaṃ vatvā",
  "atk-abh03a:2347_4": "tassa tassa anantarā vuttā. Imesu ca pana rāgādīsu “kiṃ me pāpadhammā uppajjantī”ti",
  "atk-abh03a:2347_5": "akkhantivasena vā, “kataṃ pāpaṃ kataṃ luddha”nti vippaṭisārādivasena vā domanassuppatti veditabbā.",
  "atk-abh03a:2348_0": "410. Cakkhuṃ aniccatoti vipassanānukkamena oḷārikāyatanāni vatthurūpañcāti ekādasa",
  "atk-abh03a:2348_1": "rūpāni pākaṭattā gahitāni. Puna rūpāyatanādīni cakkhuviññāṇādīnaṃ ārammaṇattā gahitāni.",
  "atk-abh03a:2348_2": "Yasmā panesā viññāṇakāyavasena desanā, na dhātuvasena, tasmā manodhātu na gahitā.",
  "atk-abh03a:2348_3": "Evaṃ sabbattha gahitāgahitaṃ veditabbaṃ.",
  "atk-abh03a:2349": "411. Phalaṃ paccavekkhanti nibbānaṃ paccavekkhantīti paccavekkhaṇakusalassa ārammaṇadassanatthaṃ vuttaṃ.",
  "atk-abh03a:2350_0": "413-416. Ārammaṇādhipatiniddese sekkhaputhujjanānaṃ vasena catubhūmakakusalaṃ dassitaṃ,",
  "atk-abh03a:2350_1": "tathā sahajātādhipatiniddese. Arahato uttamadhammaṃ adhigatattā lokiyakusalesu garukāro",
  "atk-abh03a:2350_2": "natthīti aggamaggova dassito.",
  "atk-abh03a:2351_0": "417. Anantarapaccaye purimā purimāti ekabhūmakāpi nānābhūmakāpi kusalā ekato katvā",
  "atk-abh03a:2351_1": "vuttā. Anulomaṃ gotrabhussa, anulomaṃ vodānassāti nānārammaṇavasena. Gotrabhu maggassa,",
  "atk-abh03a:2351_2": "vodānaṃ maggassāti nānābhūmivasena. Kusalaṃ vuṭṭhānassāti ettha pana kusalanti tebhūmakakusalaṃ.",
  "atk-abh03a:2351_3": "Vuṭṭhānanti tebhūmakavipākaṃ. Tehi kusalajavanavīthito vuṭṭhahanti, tasmā vuṭṭhānanti",
  "atk-abh03a:2351_4": "vuccati. Taṃ duvidhaṃ hoti – tadārammaṇaṃ bhavaṅgañca. Tattha kāmāvacarakusalassa",
  "atk-abh03a:2351_5": "ubhayampi vuṭṭhānaṃ hoti, mahaggatassa bhavaṅgameva. Maggo phalassāti idaṃ yasmā",
  "atk-abh03a:2351_6": "lokuttaravipākaṃ javanavīthipariyāpannattā vuṭṭhānaṃ nāma na hoti, tasmā visuṃ vuttaṃ.",
  "atk-abh03a:2351_7": "Anulomaṃ sekkhāyāti asekkhāya kusalaṃ anantaraṃ na hoti, tasmā vibhāgaṃ karoti. Phalasamāpattiyāti",
  "atk-abh03a:2351_8": "sotāpattiphalasakadāgāmiphalaanāgāmiphalasamāpattiyāpi. Phalasamāpattiyāti anāgāmiphalasamāpattiyā.",
  "atk-abh03a:2351_9": "Akusale duvidhampi vuṭṭhānaṃ labbhati. Vipākābyākatā kiriyābyākatāti ettha vipākābyākatā",
  "atk-abh03a:2351_10": "vipākābyākatānaṃyeva, kiriyābyākatā kiriyābyākatānaṃyeva veditabbā. Bhavaṅgaṃ āvajjanāyātiādi",
  "atk-abh03a:2351_11": "vomissakavasena vuttaṃ. Tattha kiriyāti kāmāvacarakiriyā. Sā duvidhassāpi vuṭṭhānassa",
  "atk-abh03a:2351_12": "anantarapaccayo hoti, mahaggatā bhavaṅgasseva. Iti ye heṭṭhā paccayavibhaṅganiddese",
  "atk-abh03a:2351_13": "“purimā purimā kusalā dhammā pacchimānaṃ pacchimānaṃ kusalānaṃ dhammānaṃ anantarapaccayena",
  "atk-abh03a:2351_14": "paccayo”ti ārabhitvā kusalaṃ kusalassa, kusalaṃ abyākatassa, akusalaṃ akusalassa,",
  "atk-abh03a:2351_15": "akusalaṃ abyākatassa, abyākataṃ abyākatassa, abyākataṃ kusalassa, abyākataṃ akusalassāti",
  "atk-abh03a:2351_16": "satta vārā dassitā; tesaṃ vasena idha saṅkhepato anantarapaccayo vibhatto.",
  "atk-abh03a:2352": "Vitthārato panettha –",
  "atk-abh03a:2353": "Dasadhā sattarasadhā, samasaṭṭhividhena ca;",
  "atk-abh03a:2354": "Bahudhāpi ca niddesaṃ, sādhukaṃ upalakkhaye.",
  "atk-abh03a:2355_0": "Ayañhi anantarapaccayo na kevalaṃ sattadhāva niddesaṃ labhati, kusalaṃ pana kusalassa",
  "atk-abh03a:2355_1": "vipākassa; akusalaṃ akusalassa vipākassa; vipākaṃ vipākassa kiriyassa; kiriyaṃ kusalassa",
  "atk-abh03a:2355_2": "akusalassa vipākassa kiriyassāti evaṃ dasadhāpi niddesaṃ labhati. Na kevalaṃ dasadhāyeva,",
  "atk-abh03a:2355_3": "kusalaṃ pana kusalassa kusalavipākassa akusalavipākassa; akusalaṃ akusalassa akusalavipākassa",
  "atk-abh03a:2355_4": "kusalavipākassa; kusalavipākaṃ kusalavipākassa akusalavipākassa kiriyassa; akusalavipākaṃ",
  "atk-abh03a:2355_5": "akusalavipākassa kusalavipākassa kiriyassa; kiriyaṃ kiriyassa kusalassa akusalassa",
  "atk-abh03a:2355_6": "kusalavipākassa akusalavipākassāti evaṃ sattarasadhā niddesaṃ labhati.",
  "atk-abh03a:2356_0": "Na kevalañca sattarasadhāva samasaṭṭhividhenāpi niddesaṃ labhateva. Kathaṃ? Kāmāvacarakusalañhi",
  "atk-abh03a:2356_1": "bhūmibhedena catubbidhassa kusalassa anantarapaccayo hoti, rūpāvacarārūpāvacaraṃ",
  "atk-abh03a:2356_2": "sakasakabhūmikassevāti kusalaṃ kusalassa chabbidhena anantarapaccayo. Kāmāvacarakusalaṃ",
  "atk-abh03a:2356_3": "pana kāmāvacarakusalavipākassa akusalavipākassa rūpāvacaravipākassa arūpāvacaravipākassa",
  "atk-abh03a:2356_4": "lokuttaravipākassa; rūpāvacarakusalaṃ rūpāvacaravipākassa kāmāvacarakusalavipākassa;",
  "atk-abh03a:2356_5": "arūpāvacarakusalaṃ kāmāvacarakusalavipākassa rūpāvacaraarūpāvacaralokuttaravipākassa;",
  "atk-abh03a:2356_6": "lokuttarakusalaṃ lokuttaravipākassāti kusalaṃ vipākassa dvādasavidhena anantarapaccayo.",
  "atk-abh03a:2356_7": "Akusalaṃ akusalassa akusalavipākassa tebhūmakakusalavipākassāti pañcavidhena anantarapaccayo.",
  "atk-abh03a:2357_0": "Kāmāvacarakusalavipākaṃ kāmāvacarakusalavipākassa akusalavipākassa rūpāvacaravipākassa",
  "atk-abh03a:2357_1": "arūpāvacaravipākassāti kāmāvacarakusalavipākaṃ vipākassa catubbidhena anantarapaccayo.",
  "atk-abh03a:2357_2": "Rūpāvacaravipākaṃ tebhūmakakusalavipākassāti tividhena anantarapaccayo. Arūpāvacaravipākaṃ",
  "atk-abh03a:2357_3": "arūpāvacaravipākassa kāmāvacarakusalavipākassāti duvidhena anantarapaccayo. Lokuttaravipākaṃ",
  "atk-abh03a:2357_4": "catubhūmakakusalavipākassāti catubbidhena anantarapaccayo. Evaṃ kusalavipākaṃ vipākassa",
  "atk-abh03a:2357_5": "terasadhāpi anantarapaccayo. Akusalavipākaṃ akusalavipākassa kāmāvacarakusalavipākassāti",
  "atk-abh03a:2357_6": "duvidhena anantarapaccayo. Evaṃ sabbathāpi vipākaṃ vipākassa pañcadasavidhena anantarapaccayo.",
  "atk-abh03a:2357_7": "Kāmāvacarakusalavipākaṃ pana kāmāvacarakiriyassa, tathā akusalavipākaṃ, tathā rūpāvacaravipākaṃ,",
  "atk-abh03a:2357_8": "tathā arūpāvacaravipākañcāti vipākaṃ kiriyassa ca catubbidhena anantarapaccayo.",
  "atk-abh03a:2358_0": "Kāmāvacarakiriyaṃ tebhūmakakiriyassa, rūpāvacarārūpāvacarakiriyaṃ rūpāvacarārūpāvacarānaññevāti",
  "atk-abh03a:2358_1": "kiriyaṃ kiriyassa pañcavidhena anantarapaccayo. Kāmāvacarakiriyaṃ akusalavipākassa",
  "atk-abh03a:2358_2": "ceva catubhūmakakusalavipākassa ca, rūpāvacarakiriyaṃ kāmāvacarakusalavipākarūpāvacaravipākānaṃ",
  "atk-abh03a:2358_3": "arūpāvacarakiriyaṃ catubhūmakakusalavipākassāpīti kiriyaṃ vipākassa ekādasavidhena",
  "atk-abh03a:2358_4": "anantarapaccayo. Kāmāvacarakiriyaṃ pana kāmāvacarakusalassa akusalassāti kusalākusalānaṃ",
  "atk-abh03a:2358_5": "duvidhena anantarapaccayo hoti. Evaṃ samasaṭṭhividhenāpi niddesaṃ labhati.",
  "atk-abh03a:2359_0": "Na kevalañca samasaṭṭhividheneva, bahuvidhenāpi labhateva. Kathaṃ? Kāmāvacarapaṭhamamahākusalacittaṃ",
  "atk-abh03a:2359_1": "tāva attano, catunnañca rūpāvacarakusalānaṃ pādakayogena soḷasannaṃ somanassalokuttarānanti",
  "atk-abh03a:2359_2": "ekavīsatiyā ca kusalānaṃ, javanapariyosāne tadārammaṇabhavaṅgavasena uppajjamānānaṃ",
  "atk-abh03a:2359_3": "ekādasannaṃ kāmāvacaravipākānaṃ, bhavaṅgavaseneva pavattānaṃ rūpāvacarārūpāvacaravipākānaṃ,",
  "atk-abh03a:2359_4": "phalasamāpattivasena pavattānaṃ dvādasannaṃ lokuttaravipākānanti evaṃ ekavīsatiyā",
  "atk-abh03a:2359_5": "kusalānaṃ; dvattiṃsāya vipākānanti tepaññāsāya cittānaṃ anantarapaccayo hoti. Tathā",
  "atk-abh03a:2359_6": "dutiyakusalacittaṃ. Tatiyacatutthāni pana ṭhapetvā uparibhūmakakusalāni ca lokuttaravipākāni",
  "atk-abh03a:2359_7": "ca sesaekavīsaticittānaṃ. Pañcamachaṭṭhāni attano ca, navannañca uparibhūmakaupekkhākusalānaṃ,",
  "atk-abh03a:2359_8": "tevīsatiyā ca vipākānanti tettiṃsāya. Sattamaaṭṭhamāni ekavīsatiyāva.",
  "atk-abh03a:2360_0": "Pañca rūpāvacarakusalāni attano attano pacchimānaṃ rūpāvacarakusalānaṃ, catunnampi",
  "atk-abh03a:2360_1": "ñāṇasampayuttamahāvipākānaṃ, pañcannaṃ rūpāvacaravipākānañcāti dasannaṃ. Eteneva",
  "atk-abh03a:2360_2": "ca nayena arūpāvacarakusalesu paṭhamaṃ attano vipākena saddhiṃ ekādasannaṃ, dutiyaṃ",
  "atk-abh03a:2360_3": "dvādasannaṃ, tatiyaṃ terasannaṃ, catutthaṃ cuddasannaṃ phalasamāpattiyā cāti pannarasannaṃ",
  "atk-abh03a:2360_4": "lokuttarakusalaṃ attano attano vipākasseva. Aṭṭhasu lobhasahagatesu ekekaṃ akusalaṃ",
  "atk-abh03a:2360_5": "ekādasannaṃ kāmāvacaravipākamanoviññāṇadhātūnaṃ navannaṃ, mahaggatavipākānaṃ attano",
  "atk-abh03a:2360_6": "attano pacchimassa cāti ekavīsatiyā. Dve domanassasahagatāni upekkhāsahagatānaṃ channaṃ",
  "atk-abh03a:2360_7": "kāmāvacaravipākamanoviññāṇadhātūnaṃ attano pacchimassa cāti sattannaṃ. Vicikicchuddhaccasahagatadvayaṃ",
  "atk-abh03a:2360_8": "somanassasahagatāhetukavipākena saddhiṃ ekādasannaṃ kāmāvacaravipākamanoviññāṇadhātūnaṃ",
  "atk-abh03a:2360_9": "navannaṃ rūpāvacarārūpāvacaravipākānaṃ attano pacchimassa cāti ekavīsatiyā.",
  "atk-abh03a:2361_0": "Kusalavipākapañcaviññāṇā kusalavipākamanodhātuyā, manodhātu dvinnaṃ vipākamanoviññāṇadhātūnaṃ.",
  "atk-abh03a:2361_1": "Tāsu dvīsu somanassasahagatā dasannaṃ vipākamanoviññāṇadhātūnaṃ bhavaṅgabhūtānaṃ",
  "atk-abh03a:2361_2": "tadārammaṇakāle attano pacchimassa voṭṭhabbanakiriyassa cāti dvādasannaṃ. Upekkhāsahagatāhetukamanoviññāṇadhātu",
  "atk-abh03a:2361_3": "pana āvajjanamanodhātuyā dviṭṭhānikāya āvajjanamanoviññāṇadhātuyā dasannañca vipākamanoviññāṇadhātūnanti",
  "atk-abh03a:2361_4": "dvādasannameva. Tihetukamahāvipākā somanassasahagatāhetukavajjānaṃ dasannampi kāmāvacaravipākamanoviññāṇadhātūnaṃ",
  "atk-abh03a:2361_5": "rūpāvacarārūpāvacaravipākānaṃ āvajjanadvayassa cāti ekavīsatiyā, duhetukavipākā ṭhapetvā",
  "atk-abh03a:2361_6": "mahaggatavipāke sesānaṃ dvādasannaṃ. Pañca rūpāvacaravipākā tebhūmakakusalavipākasahetukapaṭisandhicittānaṃ",
  "atk-abh03a:2361_7": "sattarasannaṃ āvajjanadvayassa cāti ekūnavīsatiyā. Arūpāvacaravipākesu paṭhamaṃ kāmāvacarakusalavipākatihetukapaṭisandhicittānaṃ,",
  "atk-abh03a:2361_8": "catunnaṃ arūpāvacaravipākacittānaṃ catunnaṃ manodvārāvajjanassa cāti navannaṃ. Dutiyaṃ",
  "atk-abh03a:2361_9": "heṭṭhimavipākaṃ vajjetvā aṭṭhannaṃ, tatiyaṃ dve heṭṭhimāni vajjetvā sattannaṃ, catutthaṃ",
  "atk-abh03a:2361_10": "tīṇi heṭṭhimāni vajjetvā channaṃ cattāri lokuttaravipākāni tihetukavipākānaṃ terasannaṃ",
  "atk-abh03a:2361_11": "attano attano pacchimassa cāti cuddasannaṃ.",
  "atk-abh03a:2362_0": "Akusalavipākapañcaviññāṇā akusalavipākamanodhātuyā, manodhātu akusalavipākāhetukamanoviññāṇadhātuyā.",
  "atk-abh03a:2362_1": "Sā tadārammaṇakāle attano pacchimassa cutikāle paṭisandhivasena bhavaṅgavasena ca",
  "atk-abh03a:2362_2": "pavattānaṃ itaresampi navannaṃ kāmāvacaravipākānaṃ upekkhāsahagatānaṃ dvinnaṃ parittakiriyānañcāti",
  "atk-abh03a:2362_3": "dvādasannaṃ. Kiriyamanodhātu dasannaṃ viññāṇānaṃ hasituppādakiriyā pañcavokāre bhavaṅgavasena",
  "atk-abh03a:2362_4": "pavattānaṃ navannaṃ tihetukavipākānaṃ, tadārammaṇavasena pavattānaṃ pañcannaṃ somanassasahagatavipākānaṃ",
  "atk-abh03a:2362_5": "attano pacchimassa cāti aggahitaggahaṇena terasannaṃ. Voṭṭhabbanakiriyā ṭhapetvā",
  "atk-abh03a:2362_6": "kiriyamanodhātuṃ dasannaṃ kāmāvacarakiriyānaṃ, kāmāvacarakusalākusalānaṃ pañcavokāre",
  "atk-abh03a:2362_7": "bhavaṅgavasena pavattānaṃ pannarasannaṃ vipākacittānañcāti pañcacattālīsāya.",
  "atk-abh03a:2363_0": "Kāmāvacaratihetukasomanassasahagatakiriyadvayaṃ bhavaṅgavasena pavattānaṃ terasannaṃ",
  "atk-abh03a:2363_1": "tihetukavipākānaṃ tadārammaṇavasena pañcannaṃ somanassasahagatavipākānaṃ parikammavasena",
  "atk-abh03a:2363_2": "pavattamānānaṃ catunnaṃ rūpāvacarakiriyānaṃ arahattaphalasamāpattiyā attano pacchimassa",
  "atk-abh03a:2363_3": "cāti aggahitaggahaṇena dvāvīsatiyā duhetukasomanassasahagatakiriyadvayaṃ yathāvuttānaṃ",
  "atk-abh03a:2363_4": "terasannaṃ bhavaṅgacittānaṃ pañcannaṃ tadārammaṇānaṃ attano pacchimassa cāti aggahitaggahaṇena",
  "atk-abh03a:2363_5": "sattarasannaṃ. Kāmāvacaratihetukaupekkhāsahagatakiriyadvayaṃ tesaṃyeva terasannaṃ",
  "atk-abh03a:2363_6": "bhavaṅgānaṃ, tadārammaṇavasena pavattānaṃ channaṃ upekkhāsahagatavipākānaṃ, parikammavasena",
  "atk-abh03a:2363_7": "pavattānaṃ ekissā rūpāvacarakiriyāya catunnaṃ arūpāvacarakiriyānaṃ arahattaphalasamāpattiyā",
  "atk-abh03a:2363_8": "attano pacchimassa cāti aggahitaggahaṇena catuvīsatiyā. Duhetukaupekkhāsahagatakiriyadvayaṃ",
  "atk-abh03a:2363_9": "tesaṃyeva terasannaṃ bhavaṅgānaṃ channaṃ tadārammaṇānaṃ attano pacchimassa cāti aggahitaggahaṇena",
  "atk-abh03a:2363_10": "aṭṭhārasannaṃ. Rūpāvacarakiriyesu ekekaṃ navannaṃ pañcavokāre tihetukabhavaṅgānaṃ",
  "atk-abh03a:2363_11": "attano pacchimassa cāti dasannaṃ. Arūpāvacarakiriyesu paṭhamaṃ pañcavokāre navannaṃ",
  "atk-abh03a:2363_12": "bhavaṅgānaṃ, catuvokāre ekassa attano pacchimassa cāti ekādasannaṃ. Dutiyaṃ catuvokāre",
  "atk-abh03a:2363_13": "dve bhavaṅgāni labhati. Tatiyaṃ tīṇi, catutthaṃ cattāri phalasamāpattiñcāti tesu",
  "atk-abh03a:2363_14": "ekekaṃ yathāpaṭipāṭiyā ekādasannaṃ dvādasannaṃ terasannaṃ pañcadasannañca anantarapaccayo",
  "atk-abh03a:2363_15": "hoti. Evaṃ bahuvidhenāpi niddesaṃ labhati. Tena vuttaṃ –",
  "atk-abh03a:2364": "“Dasadhā sattarasadhā, samasaṭṭhividhena ca;",
  "atk-abh03a:2365": "Bahudhāpi ca niddesaṃ, sādhukaṃ upalakkhaye”ti.",
  "atk-abh03a:2366": "Samanantarapaccayādayo uttānatthāyeva.",
  "atk-abh03a:2367_0": "423. Upanissaye saddhaṃ upanissāyāti kammakammaphalaidhalokaparalokādīsu saddhaṃ",
  "atk-abh03a:2367_1": "upanissayaṃ katvā. Yathā hi puriso heṭṭhāpathaviyaṃ udakaṃ atthīti saddahitvā pathaviṃ",
  "atk-abh03a:2367_2": "khanati, evaṃ saddho kulaputto dānādīnaṃ phalañca ānisaṃsañca saddahitvā dānādīni",
  "atk-abh03a:2367_3": "pavatteti. Tasmā “saddhaṃ upanissāyā”ti vuttaṃ.",
  "atk-abh03a:2368_0": "Sīlaṃ upanissāyātiādīsupi ime sīlādayo dhamme upanissayaṃ katvāti attho. Sīlavā hi",
  "atk-abh03a:2368_1": "sīlānubhāvesu sīlānisaṃsesu ca kusalo sīlaṃ upanissāya sīlavantānaṃ dānaṃ deti, uparūpari",
  "atk-abh03a:2368_2": "sīlaṃ samādiyati suparisuddhaṃ akhaṇḍaṃ, cātuddasīādīsu pakkhadivasesu uposathakammaṃ",
  "atk-abh03a:2368_3": "karoti, sīlasampadaṃ nissāya jhānādīni uppādeti. Bahussutopi dānādipuññakiriyāyattā",
  "atk-abh03a:2368_4": "sabbasampattiyo dānādīnañca saṅkilesavodānādibhedaṃ sutamayāya paññāya paṭivijjhitvā",
  "atk-abh03a:2368_5": "ṭhito sutaṃ upanissāya dānādīni pavatteti. Cāgavāpi cāgādhimutto attano cāgasampadaṃ",
  "atk-abh03a:2368_6": "upanissāya dānaṃ deti, sīlavanto hutvā dinnaṃ mahapphalanti sīlaṃ samādiyati, uposathakammaṃ",
  "atk-abh03a:2368_7": "karoti, tāya paṭipattiyā parisuddhacitto jhānādīni uppādeti. Paññavāpi idhalokaparalokahitañceva",
  "atk-abh03a:2368_8": "lokasamatikkamanupāyañca upaparikkhanto “sakkā imāya paṭipattiyā idhalokahitampi",
  "atk-abh03a:2368_9": "paralokahitampi lokasamatikkamanūpāyañca sampādetu”nti paññaṃ upanissāya dānādīni",
  "atk-abh03a:2368_10": "pavatteti. Yasmā pana na kevalaṃ saddhādayo dānādīnaṃyeva upanissayā, attano aparabhāge",
  "atk-abh03a:2368_11": "uppajjamānānaṃ saddhādīnampi upanissayā eva, tasmā saddhā sīlaṃ sutaṃ cāgo paññā",
  "atk-abh03a:2368_12": "saddhāya sīlassa sutassa cāgassa paññāyāti vuttaṃ.",
  "atk-abh03a:2369_0": "Parikammanti anantaraṃ aggahetvā pubbabhāge parikammaṃ gahetabbaṃ. Yathākammūpagañāṇassa",
  "atk-abh03a:2369_1": "anāgataṃsañāṇassāti imesaṃ dvinnaṃ dibbacakkhuparikammameva, parikammaṃ visuṃ natthi.",
  "atk-abh03a:2369_2": "Dibbacakkhusseva paribhaṇḍañāṇāni etāni, tasmiṃ ijjhamāne ijjhanti evaṃ santepi tadadhimuttatāya",
  "atk-abh03a:2369_3": "sahitaṃ dibbacakkhuparikammaṃ tesaṃ parikammanti veditabbaṃ. Na hi etāni sabbesaṃ",
  "atk-abh03a:2369_4": "dibbacakkhukānaṃ samagatikāni honti. Tasmā bhavitabbamettha parikammavisesenāti.",
  "atk-abh03a:2369_5": "Dibbacakkhu dibbāya sotadhātuyāti dūre rūpāni disvā tesaṃ saddaṃ sotukāmassa dibbacakkhu",
  "atk-abh03a:2369_6": "sotadhātuvisuddhiyā upanissayo hoti. Tesaṃ pana saddaṃ sutvā tattha gantukāmatādivasena",
  "atk-abh03a:2369_7": "dibbasotadhātu iddhividhañāṇassa upanissayo hoti. Evaṃ sabbattha tassa tassa upakārakabhāvavasena",
  "atk-abh03a:2369_8": "upanissayapaccayatā veditabbā.",
  "atk-abh03a:2370_0": "Maggaṃ upanissāya anuppannaṃ samāpattinti tena tena maggena sithilīkatapāripanthakattā",
  "atk-abh03a:2370_1": "pahīnapāripanthakattā ca taṃ taṃ samāpattiṃ uppādentīti tesaṃ maggo samāpattiyā upanissayo",
  "atk-abh03a:2370_2": "hoti. Vipassantīti uparūparimaggatthāya vipassanti. Atthapaṭisambhidāyātiādi paṭisambhidānaṃ",
  "atk-abh03a:2370_3": "maggapaṭilābheneva ijjhanato vuttaṃ. Evaṃiddhānañca panetāsaṃ pacchā tesu tesu ārammaṇesu",
  "atk-abh03a:2370_4": "pavattiyā maggova upanissayo nāma hoti.",
  "atk-abh03a:2371_0": "Saddhaṃ upanissāya mānaṃ jappetīti ahamasmi saddho pasannoti mānaṃ pavatteti. Diṭṭhiṃ",
  "atk-abh03a:2371_1": "gaṇhātīti tasmiṃ tasmiṃ vacane saddhāvaseneva gantvā paññāya atthaṃ anupaparikkhanto",
  "atk-abh03a:2371_2": "“atthi puggalo”tiādivasena diṭṭhiṃ gaṇhāti. Sīlaṃ sutaṃ cāgaṃ paññanti ahamasmi sīlavā",
  "atk-abh03a:2371_3": "sutavā cāgī paññāsampannoti mānaṃ jappeti. Sīlasutacāgapaññāsu pana mānamaññanaṃ",
  "atk-abh03a:2371_4": "viya diṭṭhimaññanaṃ uppādento diṭṭhiṃ gaṇhāti. Rāgassātiādīsu saddhādisampadaṃ upanissāya",
  "atk-abh03a:2371_5": "attukkaṃsanakāle tesu ekeko dhammo rāgassa, paravambhanakāle dosassa, ubhayena sampayuttassa",
  "atk-abh03a:2371_6": "mohassa, vuttappakārānaṃ mānadiṭṭhīnaṃ, saddhādisampadaṃ upanissāya bhavabhogasampattipatthanāya",
  "atk-abh03a:2371_7": "upanissayo hoti. Evamettha lokiyakusalaññeva dassitaṃ. Lokuttaraṃ pana santaṃ paṇītaṃ",
  "atk-abh03a:2371_8": "uttamaṃ akusalaviddhaṃsanaṃ. Tasmā cando viya andhakāratamānaṃ na akusalassa upanissayo hotīti na gahitaṃ.",
  "atk-abh03a:2372_0": "Ātāpetītiādi kāyikadukkhavasena abyākatadhammadassanatthaṃ vuttaṃ. Saddho hi saddhaṃ",
  "atk-abh03a:2372_1": "nissāya atisītaṃ atiuṇhanti anosakkitvā nānappakārāni navakammaveyyāvaccādīni karonto",
  "atk-abh03a:2372_2": "attānaṃ ātāpeti paritāpeti, bhogaṃ uppādetvā puññāni karissāmīti pariyeṭṭhimūlakaṃ",
  "atk-abh03a:2372_3": "dukkhaṃ paccanubhoti. Sīlavāpi sīlānurakkhaṇatthaṃ abbhokāsikattādivasena attānaṃ",
  "atk-abh03a:2372_4": "ātāpeti paritāpeti, piṇḍacārikattādivasena pariyeṭṭhimūlakaṃ dukkhaṃ paccanubhoti.",
  "atk-abh03a:2372_5": "Sutavāpi bāhussaccānurūpaṃ paṭipattiṃ paṭipajjissāmīti vuttanayeneva paṭipajjanto",
  "atk-abh03a:2372_6": "attānaṃ ātāpeti paritāpeti, pariyeṭṭhimūlakaṃ dukkhaṃ paccanubhoti. Cāgavāpi cāgādhimuttatāya",
  "atk-abh03a:2372_7": "attano yāpanamattepi paccaye anavasesetvā pariccajanto, aṅgādipariccāgaṃ vā pana",
  "atk-abh03a:2372_8": "karonto attānaṃ ātāpeti paritāpeti, pariccajitabbassa vatthuno uppādanatthaṃ pariyeṭṭhimūlakaṃ",
  "atk-abh03a:2372_9": "dukkhaṃ paccanubhoti. Paññavāpi uparūpari paññaṃ vaḍḍhessāmīti sappaññataṃ nissāya",
  "atk-abh03a:2372_10": "sītuṇhādīni agaṇetvā sajjhāyamanasikāresu yogaṃ karonto attānaṃ ātāpeti paritāpeti,",
  "atk-abh03a:2372_11": "micchājīve ādīnavaṃ sammājīve ca ānisaṃsaṃ disvā micchājīvaṃ pahāya parisuddhena",
  "atk-abh03a:2372_12": "ājīvena jīvitavuttiṃ pariyesanto pariyeṭṭhimūlakaṃ dukkhaṃ paccanubhoti.",
  "atk-abh03a:2373_0": "Kāyikassa sukhassāti saddhādisampattiṃ upanissāya uppannāni sukhopakaraṇāni paribhuñjanakāle",
  "atk-abh03a:2373_1": "saddhādisamuṭṭhānapaṇītarūpaphuṭakāyassa ca tesaṃ vasena avippaṭisāramūlakapāmojjapītisamuṭṭhānarūpaphuṭakāyassa",
  "atk-abh03a:2373_2": "ca sukhuppattikāle tesaṃ kaṭattā uppannavipākasukhakāle ca kāyikassa sukhassa, vuttanayeneva",
  "atk-abh03a:2373_3": "dukkhuppattikāle saddhādiguṇasampattiṃ asahamānehi payuttavadhabandhanādikāle ca",
  "atk-abh03a:2373_4": "kāyikassa dukkhassa, saddhādayo upanissāya pavattitaphalasamāpattikāle pana phalasamāpattiyā",
  "atk-abh03a:2373_5": "etesu ekeko upanissayapaccayena paccayo hotīti veditabbo. Kusalaṃ kammanti kusalacetanā",
  "atk-abh03a:2373_6": "attano vipākassa upanissayapaccayo, sā pana balavacetanāva labbhati, na dubbalā.",
  "atk-abh03a:2373_7": "Tatridaṃ vatthu – ekā kira itthī ubbandhitukāmā rukkhe rajjuṃ laggetvā saṃvidhātabbaṃ",
  "atk-abh03a:2373_8": "saṃvidahati. Atheko coro rattibhāge taṃ gehaṃ upasaṅkamitvā “imāya rajjuyā kiñcideva",
  "atk-abh03a:2373_9": "bandhitvā harissāmī”ti satthena chindituṃ upagato. Atha sā rajju āsīviso hutvā susūti",
  "atk-abh03a:2373_10": "akāsi. Coro bhīto apasakki. Itthī attano nivesanā nikkhamitvā rajjupāse gīvaṃ paṭimuñcitvā",
  "atk-abh03a:2373_11": "ubbandhā kālamakāsi. Evaṃ balavacetanā antarāye nivāretvā attano vipākassa upanissayo",
  "atk-abh03a:2373_12": "hoti. Na panetaṃ ekantato gahetabbaṃ. Katokāsañhi kammaṃ eva vipākassa antarāyaṃ",
  "atk-abh03a:2373_13": "paṭibāhitvā vipaccati, vipākajanakaṃ pana kammaṃ vipākassa upanissayapaccayo na hotīti",
  "atk-abh03a:2373_14": "na vattabbaṃ. Kammanti ettha catubhūmakampi veditabbaṃ. Yaṃ pana parato “maggo phalasamāpattiyā”ti",
  "atk-abh03a:2373_15": "vuttaṃ, taṃ acetanāvasena. Tenetaṃ dīpeti – yo koci vipākajanako dhammo, so attano",
  "atk-abh03a:2373_16": "vipākassa upanissayapaccayo hotīti.",
  "atk-abh03a:2374_0": "Rāgaṃ upanissāya pāṇaṃ hanatīti yasmiṃ vatthusmiṃ sāratto hoti, tasmiṃ vā viruddhaṃ,",
  "atk-abh03a:2374_1": "tassa vā atthāya pāṇaṃ hanati. Adinnādānādīsupi etenevupāyena attho veditabbo. Sandhiṃ",
  "atk-abh03a:2374_2": "chindatīti adinnādānavasena vuttaṃ. Tattha sandhinti gehasandhiṃ. Nillopaṃ haratīti",
  "atk-abh03a:2374_3": "nilīyitvā harati. Ekāgārikaṃ karotīti bahūhi saddhiṃ ekameva gehaṃ parivāretvā vilumpati.",
  "atk-abh03a:2374_4": "Paripanthe tiṭṭhatīti panthadūhanakammaṃ karoti. Dosaṃ upanissāyātiādīsu “anatthaṃ",
  "atk-abh03a:2374_5": "me acarī”tiādivasena uppannaṃ dosaṃ upanissayaṃ katvā. Mohaṃ upanissāyāti pāṇātipātādīsu",
  "atk-abh03a:2374_6": "ādīnavapaṭicchādakaṃ mohaṃ upanissayaṃ katvā. Mānaṃ upanissāyāti ahaṃ kiṃ hanituṃ",
  "atk-abh03a:2374_7": "na sakkomi, ādātuṃ na sakkomīti mānaṃ upanissayaṃ katvā. Kenaci vā pana avaññāto",
  "atk-abh03a:2374_8": "hoti paribhūto hīḷito, taṃ omānaṃ upanissayaṃ katvātipi attho. Diṭṭhiṃ upanissāyāti",
  "atk-abh03a:2374_9": "yaññādīsu brāhmaṇādayo viya pādasikamilakkhuādayo viya ca diṭṭhiṃ upanissayaṃ katvā.",
  "atk-abh03a:2374_10": "Patthanaṃ upanissāyāti “sace me idaṃ nāma ijjhissati, evarūpaṃ te balikammaṃ karissāmīti",
  "atk-abh03a:2374_11": "evaṃ devatāyācanasaṅkhataṃ vā, asukaṃ nāma me ghātetvā dehi, asukassa santakaṃ āhara,",
  "atk-abh03a:2374_12": "ehi vā me etāni kammāni karontassa sahāyo hohī”ti evamādiṃ vā patthanaṃ upanissayaṃ",
  "atk-abh03a:2374_13": "katvā. Rāgo doso moho māno diṭṭhi patthanā rāgassāti. Ettha rāgo rāgassāpi upanissayo",
  "atk-abh03a:2374_14": "hoti dosādīnampi. Dosādīsupi eseva nayo.",
  "atk-abh03a:2375_0": "Pāṇātipāto pāṇātipātassāti pāṇātipātī asaṃvare ṭhitattā aññampi pāṇaṃ hanati. Yo",
  "atk-abh03a:2375_1": "vā etena hato, tassa ñātimittehi upadduto tesu aññampi hanati. Evaṃ pāṇātipāto pāṇātipātassa",
  "atk-abh03a:2375_2": "upanissayapaccayena paccayo. Bhaṇḍasāmikaṃ pana gopakaṃ vā ghātetvā parabhaṇḍaharaṇe,",
  "atk-abh03a:2375_3": "sāmikaṃ ghātetvā tassa dārātikkame, nāhaṃ hanāmīti musābhaṇane, katassa paṭicchādanatthāya",
  "atk-abh03a:2375_4": "akatassa vā karaṇatthāya pesuññaṃ upasaṃhāre, teneva nayena pharusavācānicchāraṇe,",
  "atk-abh03a:2375_5": "samphappalāpabhaṇane, paraṃ hanitvā abhijjhāyitabbaparavittūpakaraṇābhijjhāyane,",
  "atk-abh03a:2375_6": "yo tena ghātito hoti; tassa mittāmaccā ucchijjantūtiādicintane “evaṃ me pāṇātipāto",
  "atk-abh03a:2375_7": "nijjiṇṇo bhavissatī”ti dukkarakārikādivasena diṭṭhiggahaṇakāle pāṇātipāto adinnādānādīnampi",
  "atk-abh03a:2375_8": "upanissayo hoti. Iminā upāyena adinnādānādimūlakesupi cakkesu attho veditabbo.",
  "atk-abh03a:2376_0": "Mātughātikammaṃ mātughātikammassāti aññaṃ mātaraṃ hanantaṃ disvā “vaṭṭati evaṃ kātu”nti",
  "atk-abh03a:2376_1": "attano mātaraṃ hanantassa vā, ekasmiṃ bhave hantvā aparasmimpi hananavasena vā, ekasmiṃyeva",
  "atk-abh03a:2376_2": "bhave “gaccha, me mātaraṃ hanāhī”ti punappunaṃ āṇāpanavasena vā, dvīhi pahārehi niyatamaraṇāya",
  "atk-abh03a:2376_3": "dutiyapahāradānavasena vā mātughātikammaṃ mātughātikammassa upanissayo hoti. Sesānipi",
  "atk-abh03a:2376_4": "yathāyogaṃ imināva nayena veditabbāni. Yasmā pana balavākusalaṃ dubbalākusalassa",
  "atk-abh03a:2376_5": "upanissayo na hoti, tasmā kammapathānantariyakammavaseneva desanā katāti vadanti.",
  "atk-abh03a:2376_6": "Taṃ na ekantato gahetabbaṃ. Pāṇātipātādīni hi katvā “kasmā evamakāsī”ti codiyamāno",
  "atk-abh03a:2376_7": "kopamattakampi karoti. Vippaṭisārīpi hoti. Appamattakepi ca kilese uppanne taṃ vaḍḍhetvā",
  "atk-abh03a:2376_8": "vītikkamaṃ karoti. Tasmā balavaṃ dubbalassa dubbalañca balavassāpi upanissayo hotiyeva.",
  "atk-abh03a:2376_9": "Yaṃ pana paccayavibhaṅgassa uddesavaṇṇanāyaṃ vuttaṃ “balavakāraṇaṭṭhena upanissayo",
  "atk-abh03a:2376_10": "hotī”ti, taṃ kāraṇabhāvasseva balavatāya vuttaṃ, na upanissayapaccayadhammānaṃ. Kammakilesā",
  "atk-abh03a:2376_11": "hi balavantopi dubbalāpi balavakāraṇaṃ hontiyeva.",
  "atk-abh03a:2377_0": "Rāgaṃ upanissāya dānaṃ detītiādīsu aho vatāhaṃ cātumahārājikānaṃ devānaṃ sahabyataṃ",
  "atk-abh03a:2377_1": "upapajjeyyanti upapattibhave vā bhogesu vā rāgaṃ upanissāya dānaṃ deti. Sīlasamādānauposathakammesupi",
  "atk-abh03a:2377_2": "eseva nayo. Jhānaṃ pana rāgavikkhambhanatthāya, vipassanaṃ rāgassa pahānatthāya,",
  "atk-abh03a:2377_3": "maggaṃ samucchedanatthāya uppādento rāgaṃ upanissāya uppādeti nāma. Vītarāgabhāvatthāya",
  "atk-abh03a:2377_4": "pana abhiññaṃ samāpattiñca uppādento rāgaṃ upanissāya uppādeti nāma. Ettāvatā hi vītarāgo nāma hoti.",
  "atk-abh03a:2378_0": "Saddhāyāti dānādivasena pavattasaddhāya sīlādīsupi eseva nayo. Yatheva hi dānādivasena",
  "atk-abh03a:2378_1": "saddhādayo uppādento rāgaṃ upanissāya uppādeti nāma, evaṃ rāgādayopi saddhādīnaṃ",
  "atk-abh03a:2378_2": "upanissayapaccayā nāma hontīti veditabbā. Tassa paṭighātatthāyāti tassa paṭibāhanatthāya,",
  "atk-abh03a:2378_3": "vipākokāsassa anuppadānatthāyāti attho. Sappaṭighātesu tāva evaṃ hotu, yāni pana",
  "atk-abh03a:2378_4": "appaṭighātāni ānantariyakammāni, tesu “tassa paṭighātatthāyā”ti kasmā vuttanti? Tassa",
  "atk-abh03a:2378_5": "ajjhāsayavasena. Tappaṭighātatthāya pavattemīti hissa ajjhāsayo, taṃ gahetvā evaṃ vuttaṃ.",
  "atk-abh03a:2379_0": "Rāgaṃ upanissāya attānaṃ ātāpetīti yattha ratto, tassa dukkarena pattiṃ sampassanto",
  "atk-abh03a:2379_1": "evaṃ karotīti sabbaṃ purimanayeneva veditabbaṃ. Kāyikassa sukhassāti rāgādisamatikkamavasena",
  "atk-abh03a:2379_2": "kusalaṃ katvā paṭiladdhasukhassa vā rāgādivasena anādīnavadassāvino kāme paribhuñjanavasena",
  "atk-abh03a:2379_3": "uppannasukhassa vā. Dukkhassāti ātāpanādivasena uppannasukhassa vā rāgādihetu pavattavadhabandhanādivasena",
  "atk-abh03a:2379_4": "uppannadukkhassa vā. Phalasamāpattiyāti rāgādayo samucchinditvā vā uppāditāya tehi",
  "atk-abh03a:2379_5": "vā aṭṭīyamānena samāpannāya.",
  "atk-abh03a:2380_0": "Kāyikaṃ sukhantiādīsu sukhe uppanne taṃ assādetvā punappunaṃ tathārūpeheva paccayehi",
  "atk-abh03a:2380_1": "taṃ uppādentassa purimaṃ pacchimassa upanissayo hoti. Sītādīsu pana aggisantāpanādīni",
  "atk-abh03a:2380_2": "atisevantassa pubbabhāge sukhaṃ aparabhāge dukkhassa, “sukho vati missā paribbājikāya",
  "atk-abh03a:2380_3": "taruṇāya lomasāya bāhāya samphasso”ti kāmesu pātabyataṃ āpajjantassa idha kāyikaṃ",
  "atk-abh03a:2380_4": "sukhaṃ nerayikassa kāyikadukkhassa, arogabhāvena pana sukhino phalasamāpattiṃ samāpajjantassa",
  "atk-abh03a:2380_5": "kāyikaṃ sukhaṃ phalasamāpattiyā upanissayapaccayo hoti. Dukkhapaṭighātāya pana sukhaṃ",
  "atk-abh03a:2380_6": "sevantassa dukkhapaṭighātāya ca bhagavato viya ābādhaṃ vikkhambhetvā phalasamāpattiṃ",
  "atk-abh03a:2380_7": "samāpajjantassa kāyikadukkhaṃ kāyikasukhassa ceva phalasamāpattiyā ca, upanissayapaccayo",
  "atk-abh03a:2380_8": "hoti. Utusappāyo sukhassa ceva phalasamāpattiyā ca, asappāyo dukkhassa. Utuasappāyaṃ",
  "atk-abh03a:2380_9": "vā abhibhavitvā samāpattisamuṭṭhitarūpavasena uppannaṃ sukhaṃ anubhavitukāmassa asappāyopi",
  "atk-abh03a:2380_10": "utu phalasamāpattiyā paccayova. Bhojanasenāsanesupi eseva nayo. Puna kāyikaṃ sukhantiādīni",
  "atk-abh03a:2380_11": "kevalaṃ ekato dassitāni. Heṭṭhā vuttanayeneva panesaṃ paccayabhāvo veditabbo. Phalasamāpatti",
  "atk-abh03a:2380_12": "kāyikassa sukhassāti samāpattisamuṭṭhānarūpavasena uppannassa sukhassa. Taṃ hesa",
  "atk-abh03a:2380_13": "samāpattito vuṭṭhāya anubhavati.",
  "atk-abh03a:2381_0": "Kāyikaṃ sukhaṃ upanissāya dānantiādīsu “aho vata me idaṃ sukhaṃ na parihāyeyyā”ti",
  "atk-abh03a:2381_1": "pattassa vā aparihāyanavasena; “aho vatāhaṃ āyatiṃ evarūpaṃ sukhaṃ pāpuṇeyya”nti",
  "atk-abh03a:2381_2": "appattassa vā pattivasena; dukkhepi “aho vata me dukkhaṃ parihāyeyyā”ti pattassa",
  "atk-abh03a:2381_3": "parihāyanavasena vā; “āyatiṃ evarūpaṃ nuppajjeyyā”ti anuppādapatthanāvasena vā sukhadukkhānaṃ",
  "atk-abh03a:2381_4": "upanissayatā veditabbā. Utubhojanasenāsanāni vuttanayāneva. Puna kāyikaṃ sukhantiādīsu",
  "atk-abh03a:2381_5": "yasmā “sādhu kho, mārisa, moggallāna, buddhasaraṇagamanaṃ hotī”ti sukhappattānampi,",
  "atk-abh03a:2381_6": "“sammāsambuddho vata, so bhagavā, yo evarūpassa dukkhassa pariññāya dhammaṃ desetī”ti",
  "atk-abh03a:2381_7": "dukkhappattānampi saddhā uppajjati. Sukhadukkhehi ca saṃyogaviyogatthāya sīlādiparipūraṇaṃ",
  "atk-abh03a:2381_8": "kareyya, tasmā sukhadukkhāni saddhādīnaṃ upanissayabhāvena dassitāni. Utuādīnipi",
  "atk-abh03a:2381_9": "yathāyogaṃ yojetabbāni. Kāyikaṃ sukhaṃ upanissāya pāṇaṃ hanatītiādīsupi vuttanayānusāreneva",
  "atk-abh03a:2381_10": "sukhādīnaṃ upanissayatā veditabbā.",
  "atk-abh03a:2382_0": "Imasmiṃ pana upanissayabhājanīye kusalo kusalassa tividhenāpi upanissayo, akusalassa",
  "atk-abh03a:2382_1": "duvidhena, abyākatassa tividhena. Akusalo akusalassa tividhena, kusalassa ekavidhena,",
  "atk-abh03a:2382_2": "abyākatassa duvidhena. Abyākatopi abyākatassa tividhena, tathā kusalassa, tathā akusalassāti.",
  "atk-abh03a:2382_3": "Evaṃ kusalo aṭṭhavidhena, akusalo chabbidhena, abyākato navavidhenāti tevīsatividhena",
  "atk-abh03a:2382_4": "upanissayo bhājitoti veditabbo.",
  "atk-abh03a:2383_0": "424. Purejāte cakkhādīni oḷārikavasena vuttāni. Āpodhātuādīnipi pana purejātārammaṇāni",
  "atk-abh03a:2383_1": "hontiyeva. Vatthu purejātaṃ cakkhāyatanantiādi yaṃ vatthu hutvā purejātaṃ hoti, taṃ",
  "atk-abh03a:2383_2": "dassetuṃ vuttaṃ. Vatthu vipākābyākatānanti pavattiyaṃ purejātapaccayaṃ sandhāya vuttaṃ.",
  "atk-abh03a:2384_0": "425. Pacchājāte imassa kāyassāti cātumahābhūtikakāyassa. Pacchājātapaccayena paccayoti",
  "atk-abh03a:2384_1": "upatthambhanavasena pacchājāto hutvā paccayo. Upatthambhakaṭṭhena paccayattāyeva",
  "atk-abh03a:2384_2": "hesa pacchājātapaccayoti imasmiṃ pañhāvāre anulomato āgato.",
  "atk-abh03a:2385": "426. Āsevanapaccaye anulomaṃ gotrabhussātiādīnaṃ visuṃ gahaṇe heṭṭhā vuttanayeneva kāraṇaṃ veditabbaṃ.",
  "atk-abh03a:2386_0": "427. Kammapaccaye kusalā cetanā sampayuttakānanti ettha sahajātanānākkhaṇikavibhāgassa",
  "atk-abh03a:2386_1": "abhāvato sahajātāti na vuttā. Abyākatavissajjane pana so vibhāgo atthi, tasmā tattha",
  "atk-abh03a:2386_2": "vuttā. Paṭisandhiggahaṇaṃ kaṭattārūpānaṃ vasena kataṃ. Cetanā vatthussāti kiñcāpi",
  "atk-abh03a:2386_3": "paṭisandhikkhaṇe vatthupatiṭṭhitā arūpadhammā vatthupaccayā vattanti, cetanā pana",
  "atk-abh03a:2386_4": "vatthussāpi paccayoti dassetuṃ vuttaṃ.",
  "atk-abh03a:2387": "428. Vipākapaccaye paṭisandhivāre imināva nayena attho veditabbo.",
  "atk-abh03a:2388_0": "429-438. Āhārapaccaye imassa kāyassāti imasmiṃ catusantativasena pavatte cātumahābhūtikakāye",
  "atk-abh03a:2388_1": "āhārasamuṭṭhānassa janakavasena, sesassa upatthambhakavasena āhārapaccayena paccayo.",
  "atk-abh03a:2388_2": "Indriyapaccayādīsupi paṭisandhivāro vuttanayeneva veditabbo. Sesaṃ sabbattha uttānatthamevāti.",
  "atk-abh03a:2389": "Pañhāvāravibhaṅgavaṇṇanā niṭṭhitā.",
  "atk-abh03a:2390": "Pañhāvārassa ghaṭane anulomagaṇanā",
  "atk-abh03a:2391_0": "439. Idānettha yathāladdhāni vissajjanāni gaṇanāvasena dassetuṃ hetuyā sattātiādi",
  "atk-abh03a:2391_1": "vuttaṃ. Tattha sattāti kusalena kusalaṃ, abyākataṃ, kusalābyākatanti tīṇi. Tathā",
  "atk-abh03a:2391_2": "akusalena; abyākatena abyākatamevāti evaṃ satta. Ārammaṇe navāti ekamūlakaekāvasānāni",
  "atk-abh03a:2391_3": "nava. Adhipatiyā dasāti kusalaṃ kusalassa sahajātato ceva ārammaṇato ca; akusalassa",
  "atk-abh03a:2391_4": "ārammaṇatova abyākatassa sahajātato ceva ārammaṇato ca; kusalābyākatassa sahajātatovāti",
  "atk-abh03a:2391_5": "kusalamūlakāni cattāri. Akusalaṃ akusalassa sahajātato ceva ārammaṇato ca; abyākatassa",
  "atk-abh03a:2391_6": "sahajātatova tathā akusalābyākatassāti akusalamūlakāni tīṇi. Abyākato abyākatassa",
  "atk-abh03a:2391_7": "sahajātato ceva ārammaṇato ca; kusalassa ārammaṇatova tathā akusalassāti abyākatamūlakāni",
  "atk-abh03a:2391_8": "tīṇīti evaṃ dasa. Ettha pana ārammaṇādhipatipi sattadhā, sahajātādhipatipi sattadhāva labbhati.",
  "atk-abh03a:2392_0": "Anantare sattāti kusalamūlakāni dve, tathā akusalamūlakāni, abyākatamūlakāni tīṇīti",
  "atk-abh03a:2392_1": "evaṃ satta. Samanantarepi etāneva. Sahajāte navāti kusalamūlakāni tīṇi, akusalamūlakāni",
  "atk-abh03a:2392_2": "tīṇi, abyākatamūlakaṃ ekaṃ, tathā kusalābyākatamūlakaṃ, akusalābyākatamūlakañcāti",
  "atk-abh03a:2392_3": "evaṃ nava. Aññamaññe tīṇīti kusalena kusalaṃ, akusalena akusalaṃ, abyākatena abyākatanti",
  "atk-abh03a:2392_4": "evaṃ tīṇi. Nissaye terasāti sahajātatova kusalamūlakāni tīṇi, tathā akusalamūlakāni,",
  "atk-abh03a:2392_5": "tathā abyākatamūlakāni. Ettha pana purejātampi labbhati. Abyākatañhi abyākatassa",
  "atk-abh03a:2392_6": "sahajātampi hoti purejātampi; kusalassa purejātameva tathā akusalassa. Puna kusalābyākato",
  "atk-abh03a:2392_7": "sahajātapurejātato kusalassa, sahajātatova abyākatassa, tathā akusalābyākatoti evaṃ",
  "atk-abh03a:2392_8": "terasa. Upanissaye navāti ekamūlakekāvasānā nava. Tesaṃ vibhaṅge tevīsati bhedā dassitā.",
  "atk-abh03a:2392_9": "Tesu ārammaṇūpanissaye satta, anantarūpanissaye satta, pakatūpanissaye nava honti.",
  "atk-abh03a:2392_10": "Purejāte tīṇīti abyākato abyākatassa, kusalassa, akusalassāti evaṃ tīṇi.",
  "atk-abh03a:2393_0": "Pacchājāte tīṇīti kusalo abyākatassa, akusalo abyākatassa, abyākato abyākatassāti",
  "atk-abh03a:2393_1": "evaṃ tīṇi. Āsevane tīṇi aññamaññasadisāni. Kamme satta hetusadisāni. Tattha dvīsu",
  "atk-abh03a:2393_2": "vissajjanesu nānākkhaṇikakammampi āgataṃ, pañcasu sahajātameva. Vipāke ekaṃ abyākatena",
  "atk-abh03a:2393_3": "abyākataṃ. Āhāraindriyajhānamaggesu satta hetusadisāneva. Indriyaṃ panettha sahajātapurejātavasena",
  "atk-abh03a:2393_4": "āgataṃ. Sampayutte tīṇi aññamaññasadisāni. Vippayutte pañcāti sahajātapacchājātato",
  "atk-abh03a:2393_5": "kusalena abyākataṃ, akusalena abyākataṃ, sahajātapurejātapacchājātato abyākatena",
  "atk-abh03a:2393_6": "abyākataṃ, vatthupurejātato abyākatena kusalaṃ, tathā akusalanti ekaṃ kusalamūlaṃ,",
  "atk-abh03a:2393_7": "ekaṃ akusalamūlaṃ, tīṇi abyākatamūlānīti evaṃ pañca.",
  "atk-abh03a:2394_0": "Atthiyā terasāti sahajātato kusalena kusalaṃ, sahajātapacchājātato kusalena abyākataṃ,",
  "atk-abh03a:2394_1": "sahajātatova kusalena kusalābyākatanti kusalamūlāni tīṇi, tathā akusalamūlāni, sahajātapurejātapacchājātāhārindriyato",
  "atk-abh03a:2394_2": "pana abyākatena abyākataṃ, vatthārammaṇapurejātato abyākatena kusalaṃ, tathā akusalaṃ,",
  "atk-abh03a:2394_3": "sahajātapurejātato kusalo ca abyākato ca akusalassa; sveva abyākatassa sahajātapacchājātaāhārindriyato",
  "atk-abh03a:2394_4": "sahajātapurejātato ca kusalo ca abyākato ca kusalassa; sveva abyākatassa sahajātapacchājātaāhārindriyatoti",
  "atk-abh03a:2394_5": "evaṃ terasa. Natthivigatesu satta anantarasadisāni. Avigate terasa atthisadisānīti.",
  "atk-abh03a:2394_6": "Evamettha satta gaṇanaparicchedā ekaṃ tīṇi pañca satta nava dasa terasāti. Tesu vipākavasena",
  "atk-abh03a:2394_7": "ekameva ekakaṃ, aññamaññapurejātapacchājātāsevanasampayuttavasena pañca tikā, vippayuttavasena",
  "atk-abh03a:2394_8": "ekameva pañcakaṃ, hetuanantarasamanantarakammaāhārindriyajhānamagganatthivigatavasena",
  "atk-abh03a:2394_9": "dasa sattakā, ārammaṇasahajātaupanissayavasena tayo navakā, adhipativasena ekaṃ dasakaṃ,",
  "atk-abh03a:2394_10": "nissayaatthiavigatavasena tayo terasakāti evaṃ tasmiṃ tasmiṃ paccaye niddiṭṭhavāre",
  "atk-abh03a:2394_11": "gaṇanavasena sādhukaṃ sallakkhetvā tesaṃ vasena dukatikādīsu paccayasaṃsandane gaṇanā veditabbā.",
  "atk-abh03a:2395_0": "440. Ye pana paccayā yesaṃ paccayānaṃ visabhāgā vā viruddhā vā honti, te tehi saddhiṃ",
  "atk-abh03a:2395_1": "na yojetabbā. Seyyathidaṃ – hetupaccayassa tāva ārammaṇānantarasamanantarūpanissayapurejātapacchājātakammāsevanāhārajhānanatthivigatā",
  "atk-abh03a:2395_2": "adhipatipaccaye ca ṭhapetvā vīmaṃsaṃ sesādhipatino visabhāgā, sahajātādayo sabhāgā.",
  "atk-abh03a:2395_3": "Kasmā? Tathā bhāvābhāvato. Hetupaccayo hi yesaṃ hetupaccayo hoti, tesaṃ sahajātādipaccayopi",
  "atk-abh03a:2395_4": "hoti, ārammaṇādipaccayo pana na hotīti ārammaṇādayo tassa visabhāgā nāma. Tasmā so",
  "atk-abh03a:2395_5": "tehi, te vā tena saddhiṃ, na yojetabbā. Purejātapacchājātasampayuttavippayuttaatthinatthivigatāvigatā",
  "atk-abh03a:2395_6": "ca aññamaññaviruddhā, tepi aññamaññaṃ na yojetabbā. Tattha ayojanīye vajjetvā yojanīyehi",
  "atk-abh03a:2395_7": "yoge ye vārā labbhanti, te saṅkhepato dassetuṃ hetupaccayā adhipatiyā cattārītiādi vuttaṃ.",
  "atk-abh03a:2396_0": "Tattha kiñcāpi hetupaccayassa adhipatinā saṃsandane ūnataragaṇanavasena sattahi vārehi",
  "atk-abh03a:2396_1": "bhavitabbaṃ, yasmā pana adhipatīsu vīmaṃsāva hetupaccayo, na itare, tasmā visabhāge",
  "atk-abh03a:2396_2": "vajjetvā sabhāgavasena “cattārī”ti vuttaṃ. Tāni evaṃ veditabbāni – kusalo dhammo",
  "atk-abh03a:2396_3": "kusalassa dhammassa hetupaccayena paccayo adhipatipaccayena paccayo; kusalā vīmaṃsā",
  "atk-abh03a:2396_4": "sampayuttakānaṃ khandhānaṃ, kusalo dhammo abyākatassa dhammassa hetupaccayena paccayo",
  "atk-abh03a:2396_5": "adhipatipaccayena paccayo; kusalā vīmaṃsā cittasamuṭṭhānānaṃ rūpānaṃ, kusalo dhammo",
  "atk-abh03a:2396_6": "kusalassa ca abyākatassa ca dhammassa hetupaccayena paccayo adhipatipaccayena paccayo;",
  "atk-abh03a:2396_7": "kusalā vīmaṃsā sampayuttakānaṃ khandhānaṃ cittasamuṭṭhānānañca rūpānaṃ, abyākato",
  "atk-abh03a:2396_8": "dhammo abyākatassa dhammassa hetupaccayena paccayo adhipatipaccayena paccayo; vipākābyākatā",
  "atk-abh03a:2396_9": "kiriyābyākatā vīmaṃsā sampayuttakānaṃ khandhānaṃ cittasamuṭṭhānānañca rūpānanti.",
  "atk-abh03a:2396_10": "Ettha ca vipākābyākatā lokuttaratova gahetabbā. Ārammaṇapaccayaanantarapaccayādayo",
  "atk-abh03a:2396_11": "pana visabhāgattā na yojitā. Iminā upāyena sabbattha labbhamānañca alabbhamānañca",
  "atk-abh03a:2396_12": "ñatvā labbhamānavasena vārā uddharitabbā.",
  "atk-abh03a:2397_0": "Sahajāte sattāti hetuyā laddhāneva. Aññamaññe tīṇīti suddhikaaññamaññe laddhāneva.",
  "atk-abh03a:2397_1": "Nissaye sattāti hetuyā laddhāneva. Vipāke ekanti suddhikavipāke laddhameva. Indriyamaggesu",
  "atk-abh03a:2397_2": "cattārīti heṭṭhā vuttanayāneva. Sampayutte tīṇīti suddhikasampayutte laddhāneva.",
  "atk-abh03a:2397_3": "Vippayutte tīṇīti kusalādicittasamuṭṭhānaṃ rūpaṃ paccayuppannaṃ katvā veditabbāni.",
  "atk-abh03a:2397_4": "Atthiavigatesu sattāti hetuyā laddhāneva.",
  "atk-abh03a:2398_0": "441-443. Evaṃ yehi adhipatipaccayādīhi ekādasahi paccayehi saddhiṃ hetupaccayo yojanaṃ",
  "atk-abh03a:2398_1": "labhati, tesaṃ vasena dumūlakanaye gaṇanaṃ dassetvā idāni timūlakādīsu tassa dassanatthaṃ",
  "atk-abh03a:2398_2": "lakkhaṇaṃ ṭhapento hetusahajātanissayaatthiavigatanti sattātiādimāha. Potthakesu",
  "atk-abh03a:2398_3": "pana nissaupanissaadhipāti evaṃ parihīnakkharāni paccayanāmāni likhanti, taṃ saññākaraṇamattavasena",
  "atk-abh03a:2398_4": "likhitaṃ. Tasmā tādisesu ṭhānesu paripuṇṇā pāḷi kātabbā. Yaṃ panidaṃ lakkhaṇaṃ ṭhapitaṃ,",
  "atk-abh03a:2398_5": "tena idaṃ dīpeti – ayaṃ hetupaccayo sahajātādīhi catūhi saddhiṃ saṃsandane attano",
  "atk-abh03a:2398_6": "vibhaṅge laddhāni satteva vissajjanāni labhati. Sace panettha aññamaññapaccayo pavisati,",
  "atk-abh03a:2398_7": "aññamaññe laddhāni tīṇi labhati. Sace sampayuttapaccayo pavisati, tāneva tīṇi labhati.",
  "atk-abh03a:2398_8": "Sace vippayuttapaccayo pavisati, hetuvippayuttaduke laddhāni tīṇi labhati. Sace vipākapaccayo",
  "atk-abh03a:2398_9": "pavisati, sabbehi vipākasabhāgehi saddhiṃ saṃsandane evameva vissajjanaṃ labhati.",
  "atk-abh03a:2398_10": "Sace panettha indriyamaggapaccayā pavisanti, tehi saddhiṃ dumūlake laddhāni cattāriyeva",
  "atk-abh03a:2398_11": "labhati. Sace tehi saddhiṃ aññamaññapaccayo pavisati, hetādhipatiduke dassitesu catūsu",
  "atk-abh03a:2398_12": "vissajjanesu “kusalo dhammo abyākatassa, kusalo dhammo kusalassa ca abyākatassa cā”ti",
  "atk-abh03a:2398_13": "dve apanetvā sesāni dve labhati. Sacepi tattha sampayuttapaccayo pavisati, tāneva",
  "atk-abh03a:2398_14": "dve labhati. Sace pana vippayuttapaccayo pavisati, itarāni dve labhati. Sace pana",
  "atk-abh03a:2398_15": "tesu vipākapaccayo pavisati, sabbattha ekameva labhati. Adhipatinā pana saddhiṃ hetādhipatidukato",
  "atk-abh03a:2398_16": "ūnataragaṇanesu appavisantesu cattāriyeva labhati. Ūnataragaṇanesu pavisantesu tesaṃ",
  "atk-abh03a:2398_17": "vasena dve ekanti labhati. Evaṃ tesaṃ tesaṃ paccayānaṃ samāyoge labbhamānaṃ gaṇanaṃ",
  "atk-abh03a:2398_18": "viditvā timūlakādīsu gaṇanā uddharitabbāti.",
  "atk-abh03a:2399": "Etesu pana ghaṭanesu sabbapaṭhamāni cattāri ghaṭanāni sāmaññato navannampi hetūnaṃ vasena vuttāni avipākāni. Abyākatena abyākatavissajjane panettha vipākahetupi labbhati.",
  "atk-abh03a:2400_0": "Tato parāni pañca ghaṭanāni vipākahetuvasena vuttāni. Tattha sabbepi sahajātavipākā",
  "atk-abh03a:2400_1": "ceva vipākasahajātarūpā ca. Tesu paṭhame ghaṭane vipākā ceva taṃsamuṭṭhānarūpā ca",
  "atk-abh03a:2400_2": "labbhanti, dutiye vipākā ceva paṭisandhiyañca vatthurūpaṃ. Tatiye arūpadhammāva.",
  "atk-abh03a:2400_3": "Catutthe vipākacittasamuṭṭhānarūpameva labbhati. Pañcame vatthurūpameva.",
  "atk-abh03a:2401_0": "Tato parāni pañcadasa ghaṭanāni indriyamaggayuttāni amohahetuvasena vuttāni. Tattha",
  "atk-abh03a:2401_1": "paṭhamāni nava nirādhipatīni, pacchimāni cha sādhipatīni. Nirādhipatikesupi paṭhamāni",
  "atk-abh03a:2401_2": "cattāri sāmaññato sabbattha amohavasena vuttāni, pacchimāni pañca vipākāmohavasena.",
  "atk-abh03a:2401_3": "Tattha nirādhipatikesu paṭhame cattārīti heṭṭhā hetādhipatiduke dassitāneva. Dutiye",
  "atk-abh03a:2401_4": "cittasamuṭṭhānarūpaṃ parihāyati. Tatiye vatthurūpaṃ parihāyati. Catutthe kusalo dhammo",
  "atk-abh03a:2401_5": "cittasamuṭṭhānānaṃ, abyākato taṃsamuṭṭhānānanti rūpameva labbhati. Tato parāni vipākayuttāni",
  "atk-abh03a:2401_6": "pañca heṭṭhā vuttanayāneva. Sādhipatikesu paṭhamāni tīṇi ghaṭanāni sāmaññato vipākāvipākahetuvasena",
  "atk-abh03a:2401_7": "vuttāni. Tesu paṭhame cattāri vuttanayāneva. Dutiye rūpaṃ parihāyati, tatiye arūpaṃ",
  "atk-abh03a:2401_8": "parihāyati. Tato parāni tīṇi vipākahetuvasena vuttāni. Tesu paṭhame rūpārūpaṃ labbhati,",
  "atk-abh03a:2401_9": "dutiye arūpameva, tatiye rūpameva. Evampi tesaṃ tesaṃ paccayānaṃ samāyoge labbhamānaṃ",
  "atk-abh03a:2401_10": "gaṇanaṃ viditvā timūlakādīsu gaṇanā uddharitabbāti.",
  "atk-abh03a:2402": "Hetumūlakaṃ niṭṭhitaṃ.",
  "atk-abh03a:2403_0": "444. Ārammaṇamūlakepi adhipatipaccayādayo satta ārammaṇena sabhāgā, sesā soḷasa visabhāgāti",
  "atk-abh03a:2403_1": "te ayojetvā satteva yojitā. Tesu adhipatiyā sattāti kusalo dhammo kusalassa dhammassa,",
  "atk-abh03a:2403_2": "akusalassa dhammassa, abyākatassāti evaṃ kusalamūlāni tīṇi, akusalamūlaṃ ekaṃ, abyākatamūlāni",
  "atk-abh03a:2403_3": "tīṇīti satta. Nissaye tīṇīti vatthuvasena abyākatamūlāneva. Upanissaye satta heṭṭhimāni",
  "atk-abh03a:2403_4": "eva. Purejāte tīṇīti vatthārammaṇavasena abyākatamūlāni. Vippayutte tīṇīti vatthuvaseneva.",
  "atk-abh03a:2403_5": "Atthiavigatesu tīṇīti vatthārammaṇavasena. Yathā pana hetumūlake lakkhaṇadassanatthaṃ",
  "atk-abh03a:2403_6": "ghaṭanāni ṭhapitāni, tathā ārammaṇamūlakādīsupi.",
  "atk-abh03a:2404_0": "445. Tattha yāni tāva imasmiṃ ārammaṇamūlake pañca ghaṭanāni ṭhapitāni. Tattha paṭhamaṃ",
  "atk-abh03a:2404_1": "ārammaṇādhipativasena sādhipatikaṃ. Tattha sattāti ārammaṇādhipatiduke laddhavissajjanāneva.",
  "atk-abh03a:2404_2": "Dutiyaṃ nirādhipatikaṃ. Tattha tīṇīti vatthārammaṇavasena ārammaṇavaseneva vā abyākatamūlāni.",
  "atk-abh03a:2404_3": "Tatiyaṃ nissayena vuttaṃ. Tattha tīṇīti vatthuvasena abyākatamūlāni. Catutthapañcamāni",
  "atk-abh03a:2404_4": "sādhipatikāni. Tesu catutthe ekanti vatthārammaṇavasena ārammaṇavaseneva vā abyākatamūlaṃ",
  "atk-abh03a:2404_5": "akusalaṃ. Pañcame ekanti nissayato abyākatamūlakaṃ akusalaṃ. Evamidhāpi labbhamānavasena",
  "atk-abh03a:2404_6": "tikādīsu gaṇanā veditabbā. Tathā adhipatimūlakādīsu. Ārammaṇaindriyavipākavasena",
  "atk-abh03a:2404_7": "vitthārayojanaṃ pana avatvā tattha tattha vattabbayuttakameva vadāmāti.",
  "atk-abh03a:2405_0": "446. Adhipatimūlake sahajāte sattāti sahajātādhipativasena kusalamūlāni tīṇi, akusalamūlāni",
  "atk-abh03a:2405_1": "tīṇi, abyākatamūlaṃ ekaṃ. Sahajātena pana saddhiṃ ārammaṇādhipati, ārammaṇādhipatinā",
  "atk-abh03a:2405_2": "ca saddhiṃ sahajātaṃ na labbhati. Aññamaññe tīṇīti sahajātādhipativaseneva. Nissaye",
  "atk-abh03a:2405_3": "aṭṭhāti kusalamūlāni tīṇi, akusalamūlāni tīṇi, abyākatamūlāni dve. Abyākato hi adhipati",
  "atk-abh03a:2405_4": "abyākatassa sahajātato ceva ārammaṇato ca nissayo hoti, akusalassa ārammaṇatova.",
  "atk-abh03a:2405_5": "Kusalassa pana ubhayathāpi na hotīti abyākatamūlāni dveyevāti evaṃ aṭṭha. Upanissaye",
  "atk-abh03a:2405_6": "satta ārammaṇasadisāneva. Purejāte ekanti abyākatādhipati ārammaṇavasena akusalassa.",
  "atk-abh03a:2405_7": "Vipāke ekaṃ abyākatena abyākataṃ lokuttaraṃ. Āhārādīsu satta heṭṭhā ekamūlake laddhāneva.",
  "atk-abh03a:2405_8": "Vippayutte cattārīti kusalena abyākataṃ, tathā akusalena, abyākatena abyākatañca",
  "atk-abh03a:2405_9": "kusalañca. Atthiavigatesu aṭṭha nissayasadisāneva.",
  "atk-abh03a:2406_0": "447-452. Ghaṭanāni panettha paṭipāṭiyā ārammaṇādīhi ayojetvā paṭhamaṃ atthiavigatehi",
  "atk-abh03a:2406_1": "yojitāni. Kiṃ kāraṇāti? Ubhayādhipatimissakattā. Tattha paṭhame ghaṭane ārammaṇādhipativasena",
  "atk-abh03a:2406_2": "vatthārammaṇaṃ labbhati, dutiye nissayavasena garuṃ katvā assādentassa vatthumeva,",
  "atk-abh03a:2406_3": "tatiye sahajātādhipativasena kusalādayo rūpānaṃ, ārammaṇādhipativasena vatthu akusalassa.",
  "atk-abh03a:2406_4": "Tato parāni tīṇi ghaṭanāni ārammaṇādhipativasena vuttāni. Tattha paṭhame sattāti",
  "atk-abh03a:2406_5": "heṭṭhā vuttāneva. Dutiye ekanti purejātāni vatthārammaṇāni akusalassa. Tatiye vatthumeva",
  "atk-abh03a:2406_6": "akusalassa. Tato parāni tīṇi ghaṭanāni vipākāvipākasādhāraṇāni sahajātādhipativasena",
  "atk-abh03a:2406_7": "vuttāni. Tattha paṭhame rūpārūpaṃ labbhati, dutiye arūpameva, tatiye rūpameva. Tato",
  "atk-abh03a:2406_8": "parāni tīṇi vipākādhipativasena vuttāni. Tesupi paṭhame rūpārūpaṃ labbhati, dutiye",
  "atk-abh03a:2406_9": "arūpaṃ, tatiye rūpameva. Tato parāni cha ghaṭanāni āhārindriyayuttāni cittādhipativasena",
  "atk-abh03a:2406_10": "vuttāni. Tattha tīṇi avipākāni, tīṇi savipākāni. Tesu gaṇanā pākaṭāyeva. Tato parāni",
  "atk-abh03a:2406_11": "cha ghaṭanāni tatheva viriyādhipativasena vuttāni. Nanu ca adhipatipaṭipāṭiyā paṭhamaṃ",
  "atk-abh03a:2406_12": "viriyādhipativasena vattabbāni siyuṃ, kasmā tathā na vuttānīti? Parato hetuvasena",
  "atk-abh03a:2406_13": "vuttaghaṭanehi sadisattā. Parato hi hetuvasena ghaṭanāni amohassa vīmaṃsādhipatittā",
  "atk-abh03a:2406_14": "vīmaṃsāya ca sammādiṭṭhibhāvato maggasampayuttāni. Viriyampi ca sammāvāyāmamicchāvāyāmabhāvena",
  "atk-abh03a:2406_15": "maggoti tena saddhiṃ ghaṭanāni parato hetuvasena vuttaghaṭanehi sadisānīti parivattetvā",
  "atk-abh03a:2406_16": "vuttāni. Tesupi gaṇanā pākaṭāyeva.",
  "atk-abh03a:2407_0": "453-456. Anantarasamanantaramūlakesu sattāti kusalo kusalassa abyākatassa ca, tathā",
  "atk-abh03a:2407_1": "akusalo, abyākato tiṇṇannampīti evaṃ satta. Kamme ekanti kusalā maggacetanā attano",
  "atk-abh03a:2407_2": "vipākābyākatassa. Ghaṭanāni panetesu tīṇi tīṇiyeva. Tāni bahutarapaṭipāṭiyā vuttāni.",
  "atk-abh03a:2408_0": "457-460. Sahajātaaññamaññanissayamūlakesu ye ye dukamūlake paccayā vuttā te teyeva",
  "atk-abh03a:2408_1": "ādito ṭhitena sabhāgā. Tasmā dukamūlake gaṇanaṃ ñatvā ye upari paccayā ghaṭitā, tesu",
  "atk-abh03a:2408_2": "ūnataragaṇanassa vasena sabbaghaṭanesu gaṇanā veditabbā. Tattha sahajātamūlake dasa",
  "atk-abh03a:2408_3": "ghaṭanāni. Tesu pañca avipākāni, pañca savipākāni. Tattha avipākesu tāva paṭhame",
  "atk-abh03a:2408_4": "kusalo kusalassa abyākatassa, kusalābyākatassa, kusalābyākato abyākatassāti cattāri,",
  "atk-abh03a:2408_5": "tathā akusalo, abyākato abyākatassevāti evaṃ nava. Tattha kusalākusalādikesu aṭṭhasu",
  "atk-abh03a:2408_6": "vissajjanesu arūpañceva cittasamuṭṭhānarūpañca labbhati. Abyākate vatthurūpampi.",
  "atk-abh03a:2408_7": "Dutiye ghaṭane abyākatavissajjane rūpesu vatthumeva labbhati, tatiye tīsupi arūpameva,",
  "atk-abh03a:2408_8": "catutthe cittasamuṭṭhānarūpameva, pañcame paṭisandhiyaṃ vatthunā saddhiṃ arūpadhammā.",
  "atk-abh03a:2408_9": "Savipākesu paṭhame vipākā ceva vipākacittasamuṭṭhānarūpañca, dutiye vipākā ceva vatthurūpañca,",
  "atk-abh03a:2408_10": "tatiye vipākameva, catutthe vipākacittasamuṭṭhānameva, pañcame vatthurūpameva labbhati.",
  "atk-abh03a:2409": "Aññamaññamūlake cha ghaṭanāni. Tesu paṭhamāni tīṇi avipākāni, pacchimāni tīṇi savipākāni. Tesu gaṇanā pākaṭāyeva.",
  "atk-abh03a:2410_0": "461. Nissayamūlake nissayapaccayā ārammaṇe tīṇīti vatthuṃ ārammaṇaṃ katvā pavattakusalādivasena",
  "atk-abh03a:2410_1": "veditabbāni. Upanissaye ekanti vatthuṃ ārammaṇūpanissayaṃ katvā uppannākusalaṃ. Sesaṃ",
  "atk-abh03a:2410_2": "dumūlake heṭṭhā vuttanayeneva veditabbaṃ.",
  "atk-abh03a:2411_0": "462-464. Imasmiṃ pana nissayapaccaye vīsati ghaṭanāni. Tesu purimāni cha ghaṭanāni",
  "atk-abh03a:2411_1": "purejātasahajātavasena vuttāni, tato cattāri purejātavaseneva, tato dasa sahajātavaseneva.",
  "atk-abh03a:2411_2": "Tattha paṭhame ghaṭane terasāti nissayapaccayavibhaṅge vuttāneva. Dutiye aṭṭhāti",
  "atk-abh03a:2411_3": "sahajātādhipativasena satta, vatthuṃ garuṃ katvā akusalañcāti aṭṭha. Tatiye satta",
  "atk-abh03a:2411_4": "indriyapaccaye laddhāneva. Catutthe pañca vippayutte laddhāni. Pañcame cattārīti",
  "atk-abh03a:2411_5": "kusalādīni cittasamuṭṭhānānaṃ, vatthu ca akusalassa. Chaṭṭhe tīṇīti kusalādīni cittasamuṭṭhānassa.",
  "atk-abh03a:2411_6": "Purejātavasena catūsu paṭhame tīṇīti vatthu kusalādīnaṃ, cakkhādīni ca abyākatassa.",
  "atk-abh03a:2411_7": "Dutiye vatthumeva kusalādīnaṃ. Tatiye ekanti vatthu akusalassa. Catutthe cakkhādīni",
  "atk-abh03a:2411_8": "viññāṇapañcakassa. Sahajātavasena dasa savipākāvipākavasena dvidhā bhinditvā sahajātamūlake",
  "atk-abh03a:2411_9": "vuttanayeneva veditabbāni.",
  "atk-abh03a:2412_0": "465. Upanissayamūlake ārammaṇe sattāti ārammaṇūpanissaye laddhāneva. Adhipatiyā sattāti",
  "atk-abh03a:2412_1": "tāneva. Anantarasamanantaresu anantarūpanissaye laddhāneva. Nissaye ekanti vatthu",
  "atk-abh03a:2412_2": "akusalassa. Purejāte ekanti tasseva vatthuṃ vā ārammaṇaṃ vā. Āsevane tīṇi anantarūpanissayavasena.",
  "atk-abh03a:2412_3": "Kamme dve pakatūpanissayavasena. Lokuttarakusalacetanā pana anantarūpanissayopi hoti.",
  "atk-abh03a:2412_4": "Vippayutte ekaṃ ārammaṇūpanissayavasena, tathā atthiavigatesu. Natthivigatesu satta anantarasamāneva.",
  "atk-abh03a:2413_0": "466. Upanissayamūlakāni pana satta ghaṭanāni honti. Tattha purimāni tīṇi ārammaṇūpanissayavasena",
  "atk-abh03a:2413_1": "vuttāni. Tattha paṭhame sattāti kusalo kusalādīnaṃ, tathā abyākato, akusalo akusalassevāti",
  "atk-abh03a:2413_2": "evaṃ satta. Dutiye ekanti cakkhādiabyākataṃ akusalassa. Tatiye vatthu akusalassa.",
  "atk-abh03a:2413_3": "Tato parāni dve anantarūpanissayavasena vuttāni. Tesu gaṇanā pākaṭāyeva. Tato dve",
  "atk-abh03a:2413_4": "anantarapakatūpanissayavasena vuttāni. Tattha paṭhame lokiyakusalākusalacetanāpaccayabhāvato",
  "atk-abh03a:2413_5": "gahetabbā, dutiye lokuttarakusalāva.",
  "atk-abh03a:2414_0": "467-468. Purejātamūlake ārammaṇe tīṇīti abyākato kusalādīnaṃ. Adhipatiyā ekanti abyākato",
  "atk-abh03a:2414_1": "akusalassa. Sesesupi eseva nayo. Ettha pana satta ghaṭanāni. Tesu paṭhamaṃ vatthārammaṇavasena",
  "atk-abh03a:2414_2": "vuttaṃ, dutiyaṃ vatthuvaseneva, tatiyaṃ ārammaṇavasena, catutthaṃ vatthussa ārammaṇakālavasena,",
  "atk-abh03a:2414_3": "pañcamaṃ ārammaṇādhipativasena, chaṭṭhaṃ vatthuno ārammaṇādhipatikālavasena, sattamaṃ cakkhādivasena.",
  "atk-abh03a:2415": "469-472. Pacchājātamūlake vīsati paccayā na yujjanti, tayova yojanaṃ labhanti. Ekamevettha ghaṭanaṃ, taṃ kāyassa kusalādīnaṃ vasena veditabbaṃ. Āsevanamūlakepi ekameva ghaṭanaṃ.",
  "atk-abh03a:2416_0": "473-477. Kammamūlake anantare ekanti maggacetanāvasena vuttaṃ. Aññamaññe tīṇīti ettha",
  "atk-abh03a:2416_1": "paṭisandhiyaṃ vatthupi gahetabbaṃ. Upanissaye dveti anantarapakatūpanissayavasena",
  "atk-abh03a:2416_2": "heṭṭhā vuttāneva. Evaṃ sesānipi heṭṭhā vuttanayeneva veditabbāni. Ettha pana ekādasa",
  "atk-abh03a:2416_3": "ghaṭanāni. Tattha paṭhamāni dve pakatūpanissayānantarūpanissayavibhāgato nānākkhaṇikakammavasena",
  "atk-abh03a:2416_4": "vuttāni. Tato parāni cattāri vipākāvipākato ekakkhaṇikakammavasena vuttāni. Tattha",
  "atk-abh03a:2416_5": "paṭhame arūpena saddhiṃ cittasamuṭṭhānarūpaṃ labbhati, dutiye arūpena saddhiṃ vatthu,",
  "atk-abh03a:2416_6": "tatiye arūpameva, catutthe cittasamuṭṭhānarūpameva. Paṭisandhiyaṃ pana kaṭattārūpampi",
  "atk-abh03a:2416_7": "labbhati. Tato parāni pañca savipākāni, tāni heṭṭhā vuttanayāneva. Vipākamūlake pañca",
  "atk-abh03a:2416_8": "ghaṭānāni uttānatthāneva.",
  "atk-abh03a:2417_0": "478-483. Āhāramūlake sattātiādīni vuttanayāneva. Ghaṭanāni panettha catuttiṃsa. Tesu",
  "atk-abh03a:2417_1": "paṭhamāni pañca vipākāvipākasāmaññato vuttāni. Tattha paṭhame cattāropi āhārā labbhanti;",
  "atk-abh03a:2417_2": "dutiye tayo arūpāhārāva. Tatiye vatthupi paccayuppannaṃ hoti, catutthe taṃ parihāyati.",
  "atk-abh03a:2417_3": "Pañcame rūpameva paccayuppannaṃ. Tato parāni pañca savipākaghaṭanāni, tāni heṭṭhā",
  "atk-abh03a:2417_4": "vuttanayāneva. Tato parāni nava ghaṭanāni cetanāhāravasena vuttāni. Tato parāni nava",
  "atk-abh03a:2417_5": "nirādhipativiññāṇāhāravasena. Tato parāni sādhipativiññāṇāhāravasena cha ghaṭanāni",
  "atk-abh03a:2417_6": "vuttāni. Tattha tīṇi vipākāvipākasāmaññavasena vuttāni. Tīṇi vipākavaseneva. Tattha",
  "atk-abh03a:2417_7": "lokiyānaṃ vipākānaṃ abhāvato vatthu parihāyati.",
  "atk-abh03a:2418_0": "484-495. Indriyamūlake purejāte ekanti cakkhundriyādīnaṃ vasena abyākatena abyākataṃ.",
  "atk-abh03a:2418_1": "Sesaṃ dumūlakaṃ heṭṭhā vuttanayeneva veditabbaṃ. Ghaṭanāni panettha cha sattati.",
  "atk-abh03a:2418_2": "Tattha paṭhame sabbānipi indriyāni paccayaṭṭhena labbhanti. Dutiye rūpajīvitindriyaṃ",
  "atk-abh03a:2418_3": "hāyati. Na hi taṃ nissayo hoti. Tatiye arūpindriyāni rūpānaṃ. Catutthe cakkhādīni",
  "atk-abh03a:2418_4": "cakkhuviññāṇādīnaṃ. Tato parāni nava ghaṭanāni sahajātaarūpindriyavasena vuttāni,",
  "atk-abh03a:2418_5": "tato nava maggabhūtānaṃ indriyānaṃ vasena, tato nava jhānaṅgabhūtānaṃ, tato nava",
  "atk-abh03a:2418_6": "jhānamaggabhūtānaṃ, tato nava manindriyavaseneva, tato sādhipatīni cha, tato vīriyavasena",
  "atk-abh03a:2418_7": "maggasampayuttāni cha, tato amohahetuvasena nirādhipatīni nava, sādhipatīni cha.",
  "atk-abh03a:2418_8": "Tesu sabbesu vipākapaccayena ayuttāni ca yuttāni ca heṭṭhā vuttanayeneva veditabbāni.",
  "atk-abh03a:2419_0": "496-500. Jhānamūlakepi dumūlakaṃ heṭṭhā vuttanayeneva veditabbaṃ. Ghaṭanāni panettha",
  "atk-abh03a:2419_1": "chattiṃsa. Tesu paṭhamāni nava indriyamaggabhāvaṃ anāmasitvā sādhāraṇajhānaṅgavaseneva",
  "atk-abh03a:2419_2": "vuttāni. Tato parāni nava indriyabhūtajhānaṅgavasena, tato nava maggabhūtajhānaṅgavasena,",
  "atk-abh03a:2419_3": "tato nava indriyamaggabhūtajhānaṅgavasena. Catūsupi cetesu navakesu ādito cattāri",
  "atk-abh03a:2419_4": "cattāri vipākāvipākasādhāraṇāni. Avasāne pañca pañca vipākāneva, tāni heṭṭhā vuttanayāneva.",
  "atk-abh03a:2420_0": "501-508. Maggamūlakepi dumūlakaṃ vuttanayeneva veditabbaṃ. Ghaṭanāni panettha sattapaññāsa.",
  "atk-abh03a:2420_1": "Tesu paṭhamāni nava indriyajhānabhāvaṃ anāmasitvā suddhikamaggavaseneva vuttāni.",
  "atk-abh03a:2420_2": "Tato nava indriyabhūtamaggavasena, tato nava jhānabhūtamaggavasena, tato nava indriyajhānabhūtamaggavasena,",
  "atk-abh03a:2420_3": "tato cha adhipatibhūtamaggavasena, tato nava nirādhipatimaggahetuvasena, tato cha",
  "atk-abh03a:2420_4": "sādhipatimaggahetuvasena, tattha navakesu pañca pañca chakkesu tīṇi tīṇi vipākāni.",
  "atk-abh03a:2420_5": "Sesāni sādhāraṇāni, tāni heṭṭhā vuttanayāneva.",
  "atk-abh03a:2421": "509-510. Sampayuttamūlake dumūlakaṃ uttānatthameva. Ettha pana dveyeva ghaṭanāni. Tattha ekaṃ sādhāraṇavasena, ekaṃ vipākavasena vuttaṃ.",
  "atk-abh03a:2422_0": "511-514. Vippayuttamūlakepi dumūlakaṃ uttānatthameva. Ghaṭanāni panettha terasa.",
  "atk-abh03a:2422_1": "Tattha paṭhame pañcāti kusalo abyākatassa, tathā akusalo, abyākato tiṇṇannampi. Ettha",
  "atk-abh03a:2422_2": "ca ime vippayuttādayo sahajātāpi honti, pacchājātapurejātāpi. Dutiye purejātasahajātāva",
  "atk-abh03a:2422_3": "tatiye teyeva adhipativasena. Tattha kusalo abyākatassa tathā akusalo, abyākato pana",
  "atk-abh03a:2422_4": "abyākatassa ca ārammaṇādhipativasena akusalassa cāti evaṃ cattāri. Catutthe tīṇīti",
  "atk-abh03a:2422_5": "kusalādīni abyākatassa. Indriyāni panettha rūpānipi arūpānipi. Pañcame paccayā arūpāva",
  "atk-abh03a:2422_6": "chaṭṭhe vatthuvasena rūpāva sattame kusalābyākatānaṃ vipassanāvasena, akusalassa",
  "atk-abh03a:2422_7": "assādanavasena vatthumeva. Aṭṭhame tadevākusalassa, navame cakkhādīni abyākatassa,",
  "atk-abh03a:2422_8": "dasame kusalādayo cittasamuṭṭhānānaṃ, ekādasame paṭisandhiyaṃ vatthu khandhānaṃ,",
  "atk-abh03a:2422_9": "dvādasame paṭisandhiyaṃ khandhā kaṭattārūpānaṃ, terasame paṭisandhiyaṃ khandhā vatthussa.",
  "atk-abh03a:2423_0": "515-518. Atthipaccayamūlake upanissaye ekanti ārammaṇūpanissayavasena abyākataṃ akusalassa.",
  "atk-abh03a:2423_1": "Sesaṃ dumūlake uttānameva. Ghaṭanāni panettha ekūnatiṃsa. Tesu paṭhame arūpavatthārammaṇamahābhūtaindriyāhārānaṃ",
  "atk-abh03a:2423_2": "vasena sahajātapurejātapacchājātapaccayā labbhanti. Dutiye pacchājātakabaḷīkārāhārā",
  "atk-abh03a:2423_3": "na labbhanti. Paṭhamadutiyaghaṭanāneva adhipatinā saddhiṃ upari tatiyacatutthāni",
  "atk-abh03a:2423_4": "katāni. Puna paṭhamameva catūhi āhārehi saddhiṃ pañcamaṃ, rūpindriyehi saddhiṃ chaṭṭhaṃ,",
  "atk-abh03a:2423_5": "rūpārūpindriyehi saddhiṃ sattamaṃ kataṃ. Dutiyameva vā pana indriyehi saddhiṃ sattamaṃ",
  "atk-abh03a:2423_6": "kataṃ. Paṭhamadutiyāneva vippayuttapaccayena saddhiṃ aṭṭhamanavamāni. Tesu navamaṃ",
  "atk-abh03a:2423_7": "adhipatinā saddhiṃ dasamaṃ kataṃ. Tato ekādasame paccayavasena vatthu hāyati. Dvādasame",
  "atk-abh03a:2423_8": "arūpadhammāyeva paccayā, terasame vatthārammaṇā, cuddasame vatthumeva, pannarasame",
  "atk-abh03a:2423_9": "ārammaṇameva, soḷasame vatthumeva ārammaṇaṃ, sattarasame pana tadeva ārammaṇādhipatibhāvena,",
  "atk-abh03a:2423_10": "aṭṭhārasamepi tadeva ārammaṇūpanissayavasena, ekūnavīsatime cakkhādayova paccayā.",
  "atk-abh03a:2423_11": "Imāni ekūnavīsati pakiṇṇakaghaṭanāni nāma sahajātaṃ aggahetvā vuttāni. Tato parāni",
  "atk-abh03a:2423_12": "dasa sahajātavasena vuttāni.",
  "atk-abh03a:2424": "519. Natthivigatamūlakesu anantarasamanantaramūlakesu viya upanissayāsevanakammavasena tīṇiyeva ghaṭanāni, avigatamūlakaṃ atthimūlakasadisamevāti.",
  "atk-abh03a:2425_0": "Yāni panetāni imasmiṃ pañhāvāre ghaṭanāni vuttāni, tāni sabbānipi duvidhāniyeva –",
  "atk-abh03a:2425_1": "pakiṇṇakato sahajātato ca. Tattha sabbesampi ārammaṇamūlakādīnaṃ ādito sahajātaṃ",
  "atk-abh03a:2425_2": "aggahetvā vuttāni pakiṇṇakāni nāma. Tāni ārammaṇamūlake pañcapi, adhipatimūlake cha,",
  "atk-abh03a:2425_3": "anantaramūlake tīṇipi, tathā samanantaramūlake, nissayamūlake dasa, upanissayamūlake",
  "atk-abh03a:2425_4": "satta, purejātamūlake satta, pacchājātamūlake ekameva, tathā āsevanamūlake, kammamūlake",
  "atk-abh03a:2425_5": "dve, āhāramūlake ekaṃ, indriyamūlake cattāri, vippayuttamūlake nava, atthimūlake",
  "atk-abh03a:2425_6": "ekūnavīsati, natthimūlake tīṇipi, tathāvigatamūlake. Avigatamūlake ekūnavīsatīti",
  "atk-abh03a:2425_7": "sabbānipi satañceva tīṇi ca honti. Sahajātanissayabhāvena panetāni pakiṇṇakānīti vuttāni.",
  "atk-abh03a:2426_0": "Yāni pana sahajātaṃ labbhanti, tāni sahajātaghaṭanāni nāmāti vuccanti. Tāni ārammaṇamūlake",
  "atk-abh03a:2426_1": "anantarasamanantarapurejātapacchājātaāsevananatthivigatamūlakesu na labbhanti. Na",
  "atk-abh03a:2426_2": "hi te paccayā sahajātānaṃ paccayā honti. Yathā ca sahajātānaṃ na honti, tathā hetusahajātaaññamaññavipākajhānamaggasampayuttapaccayā.",
  "atk-abh03a:2426_3": "Asahajātānanti hetumūlake sabbāni catuvīsatipi ghaṭanāni sahajātaghaṭanāneva. Tathā",
  "atk-abh03a:2426_4": "adhipatimūlake catuvīsati, sahajātamūlake dasapi, aññamaññamūlake chapi, nissayamūlake",
  "atk-abh03a:2426_5": "dasa, kammamūlake nava, vipākamūlake pañcapi, āhāramūlake tettiṃsa, indriyamūlake",
  "atk-abh03a:2426_6": "dvāsattati jhānamūlake chattiṃsāpi, maggamūlake sattapaññāsampi, sampayuttamūlake",
  "atk-abh03a:2426_7": "dvepi, vippayuttamūlake cattāri, atthimūlake dasa, avigatamūlake dasāti sabbānipi",
  "atk-abh03a:2426_8": "tīṇi satāni dvādasa ca honti. Iti purimāni sataṃ tīṇi ca imāni ca dvādasuttarāni",
  "atk-abh03a:2426_9": "tīṇi satānīti sabbānipi pañcadasādhikāni cattāri ghaṭanasatāni pañhāvāre āgatāni.",
  "atk-abh03a:2426_10": "Tesu ye ye paccayadhammā nāmavasena na pākaṭā hutvā paññāyanti, tepi hetumūlakādīnaṃ",
  "atk-abh03a:2426_11": "nayānaṃ ādito vipākāvipākasāmaññato vuttesu ghaṭanesu dassetabbā. Dvādaseva hi hetū",
  "atk-abh03a:2426_12": "cha ārammaṇā cattāro adhipatayo cattāro āhārā vīsati indriyāni satta jhānaṅgāni dvādasa",
  "atk-abh03a:2426_13": "maggaṅgānīti ete paccayadhammā nāma. Tesu ye ye dhammā ekantena kusalā, ekanteneva",
  "atk-abh03a:2426_14": "akusalā, ekantena kusalavipākā, ekantenevākusalavipākā, ekanteneva vipākā, ekanteneva",
  "atk-abh03a:2426_15": "avipākā te te sādhukaṃ sallakkhetvā ye tattha vipākā, te vipākaghaṭanesu, ye avipākā,",
  "atk-abh03a:2426_16": "te avipākaghaṭanesu yathāyogaṃ yojetabbāti.",
  "atk-abh03a:2427": "Pañhāvārassa ghaṭane anulomagaṇanā.",
  "atk-abh03a:2428": "Paccanīyuddhāravaṇṇanā",
  "atk-abh03a:2429_0": "527. Idāni paccanīyaṃ hoti. Tattha yathā paṭicca vārādīsu “akusalaṃ dhammaṃ paṭicca",
  "atk-abh03a:2429_1": "akusalo dhammo uppajjati nahetupaccayā”tiādinā nayena labbhamānā pañhā labbhamānānaṃ",
  "atk-abh03a:2429_2": "paccayānaṃ vasena sarūpatova vitthāritā. Evaṃ avitthāretvā ekena lakkhaṇena saṅkhepato",
  "atk-abh03a:2429_3": "paccanīyaṃ dassetuṃ dhammasaṅgāhakehi kusalo dhammo kusalassa dhammassa ārammaṇapaccayena",
  "atk-abh03a:2429_4": "paccayotiādinā nayena anulomato kusalādīnaṃ paccayā uddhaṭā. Te ca kho paccayā samūhavasena,",
  "atk-abh03a:2429_5": "no ekekapaccayavaseneva; tasmā ye yattha samūhato dassitā, te vibhajitvā veditabbā.",
  "atk-abh03a:2429_6": "Sabbepi hi ime catuvīsati paccayā aṭṭhasu paccayesu saṅgahaṃ gacchanti. Kataresu",
  "atk-abh03a:2429_7": "aṭṭhasu? Ārammaṇe, sahajāte, upanissaye, purejāte, pacchājāte, kamme, āhāre, indriyeti.",
  "atk-abh03a:2429_8": "Kathaṃ? Ṭhapetvā hi ime aṭṭha paccaye sesesu soḷasasu hetupaccayo aññamaññavipākajhānamaggasampayuttapaccayoti",
  "atk-abh03a:2429_9": "ime cha paccayā ekantena sahajātā hutvā sahajātānaññeva paccayabhāvato sahajātapaccaye",
  "atk-abh03a:2429_10": "saṅgahaṃ gacchanti. Anantarapaccayo samanantaraāsevananatthivigatapaccayoti ime pana",
  "atk-abh03a:2429_11": "pañca uppajjitvā niruddhā attano anantaraṃ uppajjamānānaññeva paccayabhāvato anantarūpanissayalakkhaṇena",
  "atk-abh03a:2429_12": "upanissaye saṅgahaṃ gacchanti. Nissayapaccayo sahajātapurejātabhedato duvidho. Tattha",
  "atk-abh03a:2429_13": "sahajātanissayo sahajātānaññeva nissayapaccayabhāvato sahajātapaccaye saṅgahaṃ gacchati,",
  "atk-abh03a:2429_14": "purejātanissayo purejātapaccaye saṅgahaṃ gacchati.",
  "atk-abh03a:2430_0": "Adhipatipaccayopi sahajātādhipatiārammaṇādhipativasena duvidho. Tattha sahajātādhipati",
  "atk-abh03a:2430_1": "sahajātānaṃyeva adhipatipaccayabhāvato sahajātapaccaye saṅgahaṃ gacchati. Ārammaṇādhipati",
  "atk-abh03a:2430_2": "ārammaṇūpanissayo hotiyevāti ārammaṇūpanissayalakkhaṇena upanissayapaccaye saṅgahaṃ",
  "atk-abh03a:2430_3": "gacchati. Vippayuttapaccayo sahajātapurejātapacchājātabhedato tividho. Tattha sahajātavippayutto",
  "atk-abh03a:2430_4": "sahajātānaññeva vippayuttapaccayabhāvato sahajātapaccaye saṅgahaṃ gacchati. Purejātavippayutto",
  "atk-abh03a:2430_5": "pure uppajjitvā pacchā uppajjamānānaṃ paccayabhāvato purejāte saṅgahito. Pacchājātavippayutto",
  "atk-abh03a:2430_6": "pacchā uppajjitvā pure uppannānaṃ upatthambhanavasena paccayabhāvato pacchājātapaccaye",
  "atk-abh03a:2430_7": "saṅgahaṃ gacchati. Atthipaccayaavigatapaccayā sahajātapurejātapacchājātaāhārindriyānañceva",
  "atk-abh03a:2430_8": "atthiavigatesu ca ekekassa vasena chahi bhedehi ṭhitā. Tattha sahajātaatthiavigatā",
  "atk-abh03a:2430_9": "sahajātānaññeva atthiavigatapaccayabhāvato. Sahajātapaccaye saṅgahaṃ gacchanti. Purejātā",
  "atk-abh03a:2430_10": "pure uppajjitvā pacchā uppajjamānānaṃ paccayabhāvato purejātapaccaye saṅgahaṃ gacchanti.",
  "atk-abh03a:2430_11": "Pacchājātā pacchā uppajjitvā pure uppannānaṃ upatthambhanavasena paccayabhāvato pacchājātapaccaye",
  "atk-abh03a:2430_12": "saṅgahaṃ gacchanti. Āhārabhūtā kabaḷīkārāhārapaccaye saṅgahaṃ gacchanti. Indriyabhūtā",
  "atk-abh03a:2430_13": "rūpajīvitindriyapaccaye saṅgahaṃ gacchantīti evaṃ ime soḷasa paccayā imesu aṭṭhasu",
  "atk-abh03a:2430_14": "paccayesu saṅgahaṃ gacchantīti veditabbā.",
  "atk-abh03a:2431_0": "Imesampi pana aṭṭhannaṃ paccayānaṃ aññamaññaṃ saṅgaho atthiyeva. Ādito niddiṭṭho",
  "atk-abh03a:2431_1": "hi ārammaṇapaccayo adhipatianadhipatibhedena duvidho. Tattha adhipatibhūto ārammaṇūpanissayalakkhaṇena",
  "atk-abh03a:2431_2": "upanissaye saṅgahaṃ gacchati. Anadhipatibhūto suddho ārammaṇapaccayova. Kammapaccayopi",
  "atk-abh03a:2431_3": "sahajātanānākkhaṇikavasena duvidho. Tattha sahajātakammaṃ attanā sahajātānaññeva",
  "atk-abh03a:2431_4": "kammapaccayabhāvato sahajāteyeva saṅgahaṃ gacchati. Nānākkhaṇikakammaṃ balavadubbalavasena",
  "atk-abh03a:2431_5": "duvidhaṃ. Tattha balavakammaṃ vipākadhammānaṃ upanissayova hutvā paccayo hotīti upanissaye",
  "atk-abh03a:2431_6": "saṅgahaṃ gacchati. Balavampi pana rūpānaṃ dubbalañca arūpānaṃ nānākkhaṇikakammapaccayeneva",
  "atk-abh03a:2431_7": "paccayo. Āhārapaccayopi rūpārūpato duvidho. Tattha arūpāhāro attanā sahajātānaññeva",
  "atk-abh03a:2431_8": "paccayo hotīti sahajātapaccaye saṅgahaṃ gacchati. Rūpāhāro sahajātapurejātapacchājātānaṃ",
  "atk-abh03a:2431_9": "paccayo na hoti. Attano pana uppādakkhaṇaṃ atikkamitvā ṭhitippatto āhārapaccayataṃ",
  "atk-abh03a:2431_10": "sādhetīti āhārapaccayova hoti. Indriyapaccayopi rūpārūpato duvidho. Tattha arūpindriyapaccayo",
  "atk-abh03a:2431_11": "attanā sahajātānaññeva indriyapaccayataṃ sādhetīti sahajāteyeva saṅgahaṃ gacchati.",
  "atk-abh03a:2431_12": "Rūpindriyapaccayo pana ajjhattabahiddhābhedato duvidho. Tattha ajjhattaṃ indriyapaccayo",
  "atk-abh03a:2431_13": "pure uppajjitvā pacchā uppajjamānānaṃ sasampayuttadhammānaṃ cakkhuviññāṇādīnaṃ indriyapaccayo",
  "atk-abh03a:2431_14": "hotīti purejāteyeva saṅgahaṃ gacchati. Bāhiro indriyapaccayo nāma rūpajīvitindriyaṃ,",
  "atk-abh03a:2431_15": "taṃ sahajātānaṃ paccayo hontampi anupālanamattavaseneva hoti, na janakavasenāti indriyapaccayova",
  "atk-abh03a:2431_16": "hoti. Evaṃ ime aṭṭha paccayā aññamaññampi saṅgahaṃ gacchantīti veditabbā. Ayaṃ tāva",
  "atk-abh03a:2431_17": "aṭṭhasu paccayesu avasesānaṃ soḷasannañceva tesaṃyeva ca aṭṭhannaṃ aññamaññavasena saṅgahanayo.",
  "atk-abh03a:2432_0": "Idāni imesaṃ aṭṭhannaṃ paccayānaṃ ekekasmiṃ catuvīsatiyāpi paccayesu ye ye saṅgahaṃ",
  "atk-abh03a:2432_1": "gacchanti, te te veditabbā. Tattha aṭṭhannaṃ tāva sabbapaṭhame ārammaṇapaccaye ārammaṇapaccayova",
  "atk-abh03a:2432_2": "saṅgahaṃ gacchati, na sesā tevīsati. Dutiye sahajātapaccaye hetupaccayo sahajātādhipatipaccayo",
  "atk-abh03a:2432_3": "sahajātapaccayo aññamaññapaccayo sahajātanissayapaccayo sahajātakammapaccayo vipākapaccayo",
  "atk-abh03a:2432_4": "sahajātaāhārapaccayo sahajātaindriyapaccayo jhānapaccayo maggapaccayo sampayuttapaccayo",
  "atk-abh03a:2432_5": "sahajātavippayuttapaccayo sahajātatthipaccayo sahajātāvigatapaccayoti ime pannarasa",
  "atk-abh03a:2432_6": "paccayā saṅgahaṃ gacchanti. Tatiye upanissayapaccaye adhipatibhūto ārammaṇapaccayo",
  "atk-abh03a:2432_7": "ārammaṇabhūto adhipatipaccayo anantarasamanantaraupanissayaāsevanapaccayā nānākkhaṇiko",
  "atk-abh03a:2432_8": "balavakammapaccayo natthipaccayo vigatapaccayoti ime nava paccayā saṅgahaṃ gacchanti.",
  "atk-abh03a:2432_9": "Catutthe purejātapaccaye purejātanissayapaccayo purejātapaccayo purejātindriyapaccayo",
  "atk-abh03a:2432_10": "purejātavippayuttapaccayo purejātatthipaccayo purejātāvigatapaccayoti ime cha paccayā",
  "atk-abh03a:2432_11": "saṅgahaṃ gacchanti. Pañcame pacchājātapaccaye pacchājātapaccayo pacchājātavippayuttapaccayo",
  "atk-abh03a:2432_12": "pacchājātatthipaccayo pacchājātāvigatapaccayoti ime cattāro paccayā saṅgahaṃ gacchanti.",
  "atk-abh03a:2432_13": "Chaṭṭhe kammapaccaye nānākkhaṇikakammapaccayova saṅgahito. Sattame āhārapaccaye kabaḷīkārāhāravaseneva",
  "atk-abh03a:2432_14": "āhārapaccayo āhāratthipaccayo āhārāvigatapaccayoti ime tayo paccayā saṅgahitā. Aṭṭhame",
  "atk-abh03a:2432_15": "indriyapaccaye rūpajīvitindriyapaccayo indriyatthipaccayo indriyāvigatapaccayoti",
  "atk-abh03a:2432_16": "ime tayo paccayā saṅgahaṃ gacchanti. Evaṃ imesaṃ aṭṭhannaṃ paccayānaṃ ekekasmiṃ ime",
  "atk-abh03a:2432_17": "cime ca paccayā saṅgahaṃ gatāti ñatvā ye yattha saṅgahaṃ gatā, te tassa gaṇanena",
  "atk-abh03a:2432_18": "gahitāva hontīti veditabbā.",
  "atk-abh03a:2433_0": "Evaṃ sabbapaccayasaṅgāhakānaṃ imesaṃ aṭṭhannaṃ paccayānaṃ vasena ekūnapaññāsāya pañhesu",
  "atk-abh03a:2433_1": "imasmiṃ paccanīye “kusalo dhammo kusalassa dhammassa ārammaṇapaccayena paccayo”tiādayo",
  "atk-abh03a:2433_2": "ime pannarasa pañhā uddharitvā vissajjitā. Tattha kusalo kusalassa, kusalo akusalassa,",
  "atk-abh03a:2433_3": "kusalo abyākatassa, kusalo kusalābyākatassāti kusalādikā cattāro pañhā; tathā akusalādikā;",
  "atk-abh03a:2433_4": "abyākato pana abyākatassa, abyākato kusalassa, abyākato akusalassāti abyākatādikā",
  "atk-abh03a:2433_5": "tayo; kusalo ca abyākato ca kusalassa; tathā abyākatassa; akusalo ca abyākato ca",
  "atk-abh03a:2433_6": "akusalassa; tathā abyākatassāti dumūlakekāvasānā cattāro honti. Tesu paṭhame pañhe",
  "atk-abh03a:2433_7": "yehi bhavitabbaṃ, te sabbe saṅgahetvā tayo paccayā vuttā. Dutiye dve, tatiye pañca,",
  "atk-abh03a:2433_8": "catutthe ekova pañcame tayo, chaṭṭhe dve, sattame pañca, aṭṭhame ekova navame satta,",
  "atk-abh03a:2433_9": "dasame tayo, ekādasame tayo, dvādasame dve, terasame cattāro, cuddasame dve, pannarasamepi",
  "atk-abh03a:2433_10": "cattārova. Te “sahajātapaccayenā”ti avatvā “sahajātaṃ pacchājāta”nti vuttā. Tattha",
  "atk-abh03a:2433_11": "kāraṇaṃ parato vakkhāma.",
  "atk-abh03a:2434_0": "Samāsato panettha eko dve tayo cattāro pañca sattāti chaḷeva paccayaparicchedā honti.",
  "atk-abh03a:2434_1": "Ayaṃ pañhāvārassa paccanīye ukkaṭṭhavasena pañhāparicchedo ceva te te paccaye saṅgahetvā",
  "atk-abh03a:2434_2": "dassitapaccayaparicchedo ca. “Na hetupaccayo”tiādīsu hi catuvīsatiyāpi paccayapaccanīyesu",
  "atk-abh03a:2434_3": "ekapaccanīyepi ito uddhaṃ pañhā vā paccayā vā na labbhanti, heṭṭhā labbhanti. Tasmā",
  "atk-abh03a:2434_4": "yesu pañhesu “kusalo dhammo kusalassa ca abyākatassa ca dhammassa sahajātapaccayena",
  "atk-abh03a:2434_5": "paccayo”ti evaṃ ekova paccayo āgato, tasmiṃ paccaye paṭikkhitte te pañhā parihāyanti.",
  "atk-abh03a:2434_6": "Yasmiṃ pana pañhe “kusalo dhammo akusalassa dhammassa ārammaṇapaccayena paccayo upanissayapaccayena",
  "atk-abh03a:2434_7": "paccayo”ti evaṃ dve paccayā āgatā. Tattha nārammaṇapaccayāti evaṃ ekasmiṃ paccaye",
  "atk-abh03a:2434_8": "paṭikkhittepi itarassa paccayassa vasena so pañho labbhateva. Tesu pana dvīsupi paccayesu",
  "atk-abh03a:2434_9": "paṭikkhittesu so vāro pacchijjati. Evameva yesu pañhesu tayo cattāro pañca satta",
  "atk-abh03a:2434_10": "vā labbhanti, tesu ṭhapetvā paṭikkhitte paccaye avasesānaṃ vasena te pañhā labbhantiyeva.",
  "atk-abh03a:2434_11": "Sabbesu pana paccayesu paṭikkhittesu sabbepi te vārā pacchijjantīti idameva cettha",
  "atk-abh03a:2434_12": "lakkhaṇaṃ. Iminā lakkhaṇena ādito paṭṭhāya tesu tesu pañhesu saṅkhipitvā vuttapaccayānaṃ",
  "atk-abh03a:2434_13": "pabhedo ca tasmiṃ tasmiṃ paccanīye tesaṃ tesaṃ pañhānaṃ parihāni ca veditabbā.",
  "atk-abh03a:2435_0": "Tatrāyaṃ vitthārakathā – paṭhamapañhe tāva tīhi paccayehi ekūnavīsati paccayā dassitā.",
  "atk-abh03a:2435_1": "Kathaṃ? Kusalo hi kusalassa purejātapacchājātavipākavippayutteheva paccayo na hoti,",
  "atk-abh03a:2435_2": "sesehi vīsatiyā hoti, tesu ārammaṇapaccayo ekova sahajāte pana sabbasaṅgāhikavasena",
  "atk-abh03a:2435_3": "pannarasa paccayā saṅgahaṃ gacchantīti vuttā. Tesu hetupaccaye paṭikkhitte cuddasa",
  "atk-abh03a:2435_4": "honti. Kusalo pana kusalassa neva vipākapaccayo na, vippayuttapaccayoti te dve apanetvā",
  "atk-abh03a:2435_5": "sese dvādasa sandhāya sahajātapaccayena paccayoti vuttaṃ. Upanissayapaccayepi sabbasaṅgāhikavasena",
  "atk-abh03a:2435_6": "nava paccayā saṅgahaṃ gacchantīti vuttā. Tesu adhipatibhūto ārammaṇapaccayo ārammaṇabhūto",
  "atk-abh03a:2435_7": "ca adhipatipaccayo ārammaṇūpanissayavasena upanissayameva anupaviṭṭho. Kusalo pana",
  "atk-abh03a:2435_8": "kusalassa nānākkhaṇikakammapaccayo na hotīti taṃ apanetvā sese cha sandhāya upanissayapaccayena",
  "atk-abh03a:2435_9": "paccayoti vuttaṃ. Evaṃ paṭhamapañhe tīhi paccayehi ekūnavīsatipaccayā dassitāti veditabbā.",
  "atk-abh03a:2435_10": "Tesu imasmiṃ hetupaccanīye “kusalo dhammo kusalassa dhammassa nahetupaccayena paccayoti",
  "atk-abh03a:2435_11": "dānaṃ datvā sīlaṃ samādiyitvā uposathakammaṃ katvā taṃ paccavekkhati, pubbe suciṇṇāni",
  "atk-abh03a:2435_12": "paccavekkhatī”ti evamādinā ārammaṇapaccayādīsu vuttanayeneva uddharitvā pāḷi dassetabbā.",
  "atk-abh03a:2436_0": "Ārammaṇapaccaye pana paṭikkhitte tassa vitthāraṃ apanetvā hetupaccayavitthāraṃ pakkhipitvā",
  "atk-abh03a:2436_1": "sāyeva pāḷi dassetabbā, sesapaccayapaṭikkhepesupi eseva nayo. Tasmiṃ pana paccaye",
  "atk-abh03a:2436_2": "paṭikkhitte ye vārā parihāyanti, te parato vakkhāma.",
  "atk-abh03a:2437_0": "Dutiyapañhe pana dvīhi paccayehi tayo paccayā dassitā. Kathaṃ? Kusalo hi akusalassa",
  "atk-abh03a:2437_1": "anantarādivasena paccayo na hoti. Tasmā te apanetvā ārammaṇūpanissayavasena saṅgahitaṃ",
  "atk-abh03a:2437_2": "ārammaṇādhipatiñceva pakatūpanissayañca sandhāya upanissayapaccayena paccayoti vuttaṃ.",
  "atk-abh03a:2437_3": "Tasmā suddho ārammaṇapaccayo ārammaṇādhipativasena adhipatipaccayo upanissayapaccayoti",
  "atk-abh03a:2437_4": "dutiyapañhe dvīhi paccayehi ime tayo paccayā dassitāti veditabbā.",
  "atk-abh03a:2438_0": "Tatiyapañhe pana pañcahi paccayehi aṭṭhārasa paccayā dassitā. Kathaṃ? Kusalo hi abyākatassa",
  "atk-abh03a:2438_1": "aññamaññapurejātāsevanavipākasampayuttehiyeva paccayo na hoti, sesehi ekūnavīsatiyā",
  "atk-abh03a:2438_2": "hoti. Tesu ārammaṇapaccayo eko. Yasmā pana kusalo abyākatassa aññamaññavipākasampayuttavasena",
  "atk-abh03a:2438_3": "paccayo na hoti, hetupaccayo paṭikkhitto, kammapaccayo visuṃ gahito, tasmā ime pañca",
  "atk-abh03a:2438_4": "apanetvā sahajātena dasa paccayā dassitā. Upanissayena heṭṭhā vuttesu chasu ṭhapetvā",
  "atk-abh03a:2438_5": "āsevanaṃ sesā pañca. Pacchājāto ekova tathā sahajātanānākkhaṇikavasena duvidhopi",
  "atk-abh03a:2438_6": "kammapaccayoti evaṃ tatiyapañhe pañcahi paccayehi ime aṭṭhārasa paccayā dassitāti veditabbā.",
  "atk-abh03a:2439_0": "Catutthapañhe pana ekena paccayena dasa. Kathaṃ? Kusalo hi kusalābyākatassa sahajāte",
  "atk-abh03a:2439_1": "vuttesu pannarasasu aññamaññavipākasampayuttavippayuttehi paccayo na hoti, hetupaccayo",
  "atk-abh03a:2439_2": "paṭikkhitto. Iti ime pañca apanetvā sesā dasa paccayā ettha ekena paccayena dassitāti veditabbā.",
  "atk-abh03a:2440": "528. Yathā ca imesu kusalādikesu catūsu, tathā akusalādikesupi catūsu pañhesu tehi tehi paccayehi te teyeva paccayā dassitāti veditabbā.",
  "atk-abh03a:2441_0": "529. Tato parānaṃ abyākatādīnaṃ tiṇṇaṃ pañhānaṃ paṭhamapañhe sattahi paccayehi tevīsati",
  "atk-abh03a:2441_1": "paccayā dassitā. Kathaṃ? Abyākato hi abyākatassa catuvīsatiyāpi paccayehi paccayo",
  "atk-abh03a:2441_2": "hoti. Hetupaccaye pana paṭikkhitte tevīsati honti. Tesu ārammaṇapaccayo ekova. Yasmā",
  "atk-abh03a:2441_3": "panettha asahajātānampi saṅgahaṇatthaṃ āhārindriyapaccayā visuṃ gahitā. Tasmā ime",
  "atk-abh03a:2441_4": "tayo apanetvā sahajātena dvādasa paccayā dassitā. Upanissayena heṭṭhā vuttā cha,",
  "atk-abh03a:2441_5": "purejāto ekova tathā pacchājātaāhārindriyapaccayāti evamettha sattahi paccayehi ime",
  "atk-abh03a:2441_6": "tevīsati paccayā dassitāti veditabbā. Dutiye tīhi paccayehi dvādasa dassitā. Kathaṃ?",
  "atk-abh03a:2441_7": "Ārammaṇapaccayo eko, upanissayena pana ārammaṇūpanissayavasena ārammaṇādhipatianantarasamanantaranatthivigataupanissayapaccayoti",
  "atk-abh03a:2441_8": "cha dassitā. Purejātena purejātanissayavippayuttaatthiavigatā pañcāti evamettha tīhi",
  "atk-abh03a:2441_9": "paccayehi ime dvādasa paccayā dassitāti veditabbā. Tatiyepi eseva nayo.",
  "atk-abh03a:2442_0": "530. Tato parānaṃ dukamūlakānaṃ catunnaṃ pañhānaṃ paṭhamapañhe “sahajātapaccayena",
  "atk-abh03a:2442_1": "purejātapaccayenā”ti avatvā “sahajātaṃ purejāta”nti vuttehi dvīhi nissayaatthiavigatavasena",
  "atk-abh03a:2442_2": "tayo paccayā dassitā. Kusalā hi khandhā vatthunā saddhiṃ ekato kusalassa paccayabhāvaṃ",
  "atk-abh03a:2442_3": "sādhayamānā kiñcāpi sahajātā, sahajātapaccayā pana na honti vatthumissakattā. Tasmā",
  "atk-abh03a:2442_4": "tesaṃ sahajātānaṃ nissayaatthiavigatānaṃ vasena sahajātanti vuttaṃ. Vatthumhipi eseva",
  "atk-abh03a:2442_5": "nayo. Tampi hi kiñcāpi purejātaṃ, khandhamissakattā pana purejātapaccayo na hoti.",
  "atk-abh03a:2442_6": "Kevalaṃ purejātānaṃ nissayādīnaṃ vasena purejātanti vuttaṃ.",
  "atk-abh03a:2443_0": "Dutiyapañhe “sahajātaṃ pacchājātaṃ āhāraṃ indriya”nti vuttehi catūhipi sahajātanissayaatthiavigatavasena",
  "atk-abh03a:2443_1": "cattāro paccayā dassitā. Imasmiñhi vāre sahajātapaccayo labbhati, pacchājātapaccayādayo",
  "atk-abh03a:2443_2": "na labbhanti. Pacchājātānaṃ pana āhārindriyasaṅkhātānañca atthiavigatānaṃ vasenetaṃ",
  "atk-abh03a:2443_3": "vuttaṃ. Kusalā hi khandhā abyākatā ca mahābhūtā upādārūpānaṃ sahajātapaccayena nissayapaccayena",
  "atk-abh03a:2443_4": "atthiavigatapaccayehīti catudhā paccayā honti. Pacchājātā pana kusalā tehiyeva bhūtehi",
  "atk-abh03a:2443_5": "saddhiṃ tesaññeva upādārūpānaṃ atthiavigatavasena paccayo. Kabaḷīkārāhāropi pacchājātehi",
  "atk-abh03a:2443_6": "kusalehi saddhiṃ purejātassa kāyassa atthiavigatavaseneva paccayo. Rūpajīvitindriyampi",
  "atk-abh03a:2443_7": "pacchājātehi kusalehi saddhiṃ kaṭattārūpānaṃ atthiavigatapaccayeneva paccayo. Iti",
  "atk-abh03a:2443_8": "imaṃ catudhā paccayabhāvaṃ sandhāya “sahajātaṃ pacchājātaṃ, āhāraṃ indriya”nti idaṃ",
  "atk-abh03a:2443_9": "vuttaṃ. Pacchājātāhārindriyapaccayā panettha na labbhantiyeva. Parato akusalamissakapañhādvayepi",
  "atk-abh03a:2443_10": "eseva nayoti. Evamettha tesu tesu pañhesu saṅkhipitvā vuttapaccayānaṃ pabhedo veditabbo.",
  "atk-abh03a:2443_11": "Tasmiṃ tasmiṃ pana paccaye tesaṃ tesaṃ pañhānaṃ parihānāparihāniṃ parato āvikarissāmāti.",
  "atk-abh03a:2444": "Paccanīyuddhārassa atthavaṇṇanā.",
  "atk-abh03a:2445": "Paccanīyagaṇanavaṇṇanā",
  "atk-abh03a:2446_0": "532. Idāni ete “kusalo dhammo kusalassa dhammassā”tiādayo anulomavasena pannarasa",
  "atk-abh03a:2446_1": "vārā dassitā. Yasmā paccanīyepi eteyeva, na ito uddhaṃ; heṭṭhā pana honti, tasmā",
  "atk-abh03a:2446_2": "yassa yassa paccayassa paccanīye ye ye vārā labbhanti, te te ādito paṭṭhāya gaṇanavasena",
  "atk-abh03a:2446_3": "dassetuṃ nahetuyā pannarasātiādi āraddhaṃ.",
  "atk-abh03a:2447_0": "Tattha nahetuyā sabbesampi yathādassitānaṃ paccayānaṃ vasena pannarasa labbhanti.",
  "atk-abh03a:2447_1": "Nārammaṇe sahajāte hetupaccayo pavisati. Tasmiṃ tasmiṃ vāre suddho ārammaṇapaccayo",
  "atk-abh03a:2447_2": "parihāyati, sesapaccayavasena te vārā vissajjanaṃ labhanti. Yathā ca nārammaṇe, evaṃ",
  "atk-abh03a:2447_3": "sesesupi. Sahajāte hetupaccayo pavisati. Tasmiṃ tasmiñca vāre naupanissaye naanantareti",
  "atk-abh03a:2447_4": "evaṃ paccanīyato ṭhitā paccayā parihāyanti, avasesapaccayavasena te te vārā vissajjanaṃ",
  "atk-abh03a:2447_5": "labhanti. Nasahajāte pana “kusalo dhammo kusalassa ca abyākatassa ca, akusalo dhammo",
  "atk-abh03a:2447_6": "akusalassa ca abyākatassa ca, kusalo ca abyākato ca dhammā kusalassa, akusalo ca",
  "atk-abh03a:2447_7": "abyākato ca dhammā akusalassāti ime cattāro vārā parihāyanti. Etesañhi catunnaṃ purimesu",
  "atk-abh03a:2447_8": "dvīsu sahajātapaccayena paccayoti ekādasannaṃ paccayānaṃ vasena ekova paccayasaṅgaho",
  "atk-abh03a:2447_9": "vutto. Te tasmiṃ paṭikkhitte aññenākārena vissajjanaṃ na labhanti. Pacchimesu dvīsu",
  "atk-abh03a:2447_10": "nissayaatthiavigatapaccaye sandhāya “sahajātaṃ purejāta”nti vuttaṃ. Te sahajāte paṭikkhitte",
  "atk-abh03a:2447_11": "avasesānaṃ hetuādīnañca purejātānañceva nissayaatthiavigatānaṃ vasena vissajjanaṃ",
  "atk-abh03a:2447_12": "na labhanti, tasmā ime cattāropi vārā parihāyanti. Avasesānaṃ vasena “ekādasā”ti vuttaṃ.",
  "atk-abh03a:2448_0": "Tattha siyā – yathā hetumhi paṭikkhitte sesānaṃ adhipatiādīnaṃ vasena te vārā laddhā,",
  "atk-abh03a:2448_1": "evaṃ sahajāte paṭikkhitte avasesānaṃ hetuādīnaṃ vasena kasmā na labbhantīti? Nippadesattā.",
  "atk-abh03a:2448_2": "Hetuādayo hi sahajātānaṃ ekadesamattato sappadesā, tasmā tesu paṭikkhittesu aññesaṃ",
  "atk-abh03a:2448_3": "vasena te vārā labbhanti. Sahajāto pana nippadeso sabbepi hetuādayo gaṇhāti, tasmā",
  "atk-abh03a:2448_4": "tasmiṃ paṭikkhitte sabbepi te paṭikkhittā honti. Na hi asahajātā hetupaccayādayo",
  "atk-abh03a:2448_5": "nāma atthi. Iti sahajātassa nippadesattā tasmiṃ paṭikkhitte sabbepi te ubhopi vārā",
  "atk-abh03a:2448_6": "na labbhanti. “Sahajātaṃ purejāta”nti vissajjitavāresu pana kiñcāpi sahajātapaccayoyeva",
  "atk-abh03a:2448_7": "natthi, yasmā panettha sahajātāva arūpakkhandhā nissayaatthiavigatavasena paccayā,",
  "atk-abh03a:2448_8": "sahajāte ca paṭikkhitte ekantena sahajātanissayaatthiavigatā paṭikkhittā honti, tasmā",
  "atk-abh03a:2448_9": "tassa paṭikkhittattā tepi vārā na labbhantīti evaṃ sabbathāpettha ime cattāro vārā",
  "atk-abh03a:2448_10": "parihāyanti. Avasesānaññeva vasena ekādasāti vuttaṃ.",
  "atk-abh03a:2449_0": "Naaññamaññananissayanasampayuttepi teyeva vārā parihāyanti. Kasmā? Sahajātagatikattā.",
  "atk-abh03a:2449_1": "Yatheva hi arūpadhammabhūto sahajātapaccayo nippadesena cattāro arūpakkhandhe gaṇhāti,",
  "atk-abh03a:2449_2": "tathā aññamaññanissayasampayuttāpīti sahajātagatikattā etesupi paṭikkhittesu te vārā",
  "atk-abh03a:2449_3": "na labbhantīti veditabbā. Tena vuttaṃ naaññamaññe ekādasa, nanissaye ekādasa, nasampayutte ekādasāti.",
  "atk-abh03a:2450_0": "Tattha siyā – kiñcāpi ime avisesena kusalādibhedānaṃ catunnaṃ khandhānaṃ saṅgāhakattā",
  "atk-abh03a:2450_1": "sahajātagatikā, kusalo pana kusalābyākatassa ṭhapetvā sahajātapaccayaṃ aññathā paccayova",
  "atk-abh03a:2450_2": "na hoti, tasmā tasmiṃ paṭikkhitte so vāro parihāyatu. Kusalo pana kusalābyākatānaṃ",
  "atk-abh03a:2450_3": "neva aññamaññapaccayo hoti, tasmiṃ paṭikkhitte so vāro kasmā parihāyatīti? Aññamaññapaccayadhammavasena",
  "atk-abh03a:2450_4": "pavattisabbhāvato. Yatheva hi kusalābyākatā kusalassa sahajātapaccayova na honti.",
  "atk-abh03a:2450_5": "Sahajātadhammavasena pana nissayapaccayādīhi pavattisabbhāvato tasmiṃ paṭikkhitte",
  "atk-abh03a:2450_6": "so vāro parihāyati, evamidhāpi aññamaññapaccayadhammavasena sahajātādīhi pavattisabbhāvato",
  "atk-abh03a:2450_7": "tasmiṃ paṭikkhitte so vāro parihāyati. Naaññamaññapaccayena paccayoti padassa hi",
  "atk-abh03a:2450_8": "ayamattho – ye dhammā aññamaññapaccayasaṅgahaṃ gatā, na tehi paccayo. Kusalo ca kusalābyākatānaṃ",
  "atk-abh03a:2450_9": "sahajātādivasena paccayo honto aññamaññapaccayadhammeheva paccayo hoti, tasmā tasmiṃ",
  "atk-abh03a:2450_10": "paṭikkhitte so vāro parihāyati. Yathā ca so vāro, tathā sesāpi tayoti cattāropi te vārā parihāyanti.",
  "atk-abh03a:2451_0": "Nanissaye ekādasāti etthāpi yasmā tesaṃ vārānaṃ ekentena sahajātapaccayadhammāva",
  "atk-abh03a:2451_1": "nissayabhūtā, tasmā nissaye paṭikkhitte parihāyanti. Napurejāte terasāti sahajātaṃ",
  "atk-abh03a:2451_2": "purejātanti vuttavissajjane dvimūlake dve apanetvā terasa. Yathā hi te sahajāte paṭikkhitte",
  "atk-abh03a:2451_3": "purejātānaññeva nissayaatthiavigatānaṃ vasena vissajjanaṃ na labhanti, tathā purejātepi",
  "atk-abh03a:2451_4": "paṭikkhitte sahajātānaññeva nissayaatthiavigatānaṃ vasena vissajjanaṃ na labhanti,",
  "atk-abh03a:2451_5": "tasmā te apanetvā terasāti veditabbā.",
  "atk-abh03a:2452_0": "Napacchājāte pannarasāti ettha “pacchājātapaccayena paccayo”ti vā “sahajātaṃ pacchājātaṃ",
  "atk-abh03a:2452_1": "āhāraṃ indriya”nti vā āgataṭṭhānesu ṭhapetvā pacchājātaṃ avasesavasenapi te pañhā",
  "atk-abh03a:2452_2": "labbhanti, tasmā pannaraseva vuttā. Nakammetiādīsu yasmā kammavipākāhārindriyajhānamaggāpi",
  "atk-abh03a:2452_3": "kusalādibhedānaṃ catunnaṃ khandhānaṃ ekadesova tasmā ṭhapetvā te dhamme avasesadhammavasena",
  "atk-abh03a:2452_4": "sahajātadhammā paccayā hontīti ekampi pañhāvissajjanaṃ na parihīnaṃ. Nasampayutte",
  "atk-abh03a:2452_5": "ekādasāti yasmā tesu catūsu vāresu sampayuttadhammā sahajātādipaccayena paccayā honti,",
  "atk-abh03a:2452_6": "tasmā sampayuttapaccayapaṭikkhepena teyeva vārā parihāyantīti veditabbā. Navippayutte",
  "atk-abh03a:2452_7": "navāti dumūlakaekāvasānā cattāro ekamūlakadukāvasānā dve cāti ime cha vārā ekantena",
  "atk-abh03a:2452_8": "vippayuttapaccayadhammehi yuttā. Tehi sahajātādivasena paccayā honti, tasmā vippayutte",
  "atk-abh03a:2452_9": "paṭikkhitte sabbepi te parihāyantīti naveva labbhanti. Tena vuttaṃ “navippayutte",
  "atk-abh03a:2452_10": "navā”ti. Noatthinoavigatesupi teyeva veditabbā. Ekantena hi te vārā atthiavigatapaccayadhammayuttā,",
  "atk-abh03a:2452_11": "tasmā te tesaṃ paṭikkhepe parihāyanti. Yepi labbhanti, tesu ārammaṇavasena anantarādivasena",
  "atk-abh03a:2452_12": "vā vissajjanāni kātabbāni. Sahajātapurejātapacchājātaāhārindriyabhedato pañcannaṃ",
  "atk-abh03a:2452_13": "atthiavigatānaṃ vippayuttadhammānaṃ vā vasena na kātabbānīti.",
  "atk-abh03a:2453_0": "533. Evaṃ paccanīye laddhavāre gaṇanato dassetvā idāni dumūlakādivasena paccayagaṇanaṃ",
  "atk-abh03a:2453_1": "dassetuṃ nahetupaccayā nārammaṇe pannarasātiādi āraddhaṃ. Tattha nahetumūlakadukesu",
  "atk-abh03a:2453_2": "atirekagaṇano ūnataragaṇanena saddhiṃ yojito ūnataragaṇanova hoti.",
  "atk-abh03a:2454_0": "Timūlake naupanissaye terasāti kusalo akusalassa, akusalo kusalassāti dve vārā parihāyanti.",
  "atk-abh03a:2454_1": "Kasmā? Nārammaṇena saddhiṃ naupanissayassa ghaṭitattā. Ārammaṇavasena hi upanissayavasena",
  "atk-abh03a:2454_2": "ca imesaṃ pavatti. Tañca ubhayaṃ paṭikkhittaṃ. Ārammaṇādhipati ca ārammaṇūpanissayaggahaṇena gahito hotiyeva.",
  "atk-abh03a:2455_0": "Chamūlakepi naupanissaye terasāti teyeva terasa. Sattamūlake pana naupanissaye sattāti",
  "atk-abh03a:2455_1": "nasahajātena saddhiṃ ghaṭitattā tattha parihīnehi catūhi saddhiṃ “kusalo kusalassa,",
  "atk-abh03a:2455_2": "kusalo akusalassa, akusalo akusalassa, akusalo kusalassā”ti ime anantarūpanissayapakatūpanissayavasena",
  "atk-abh03a:2455_3": "pavattamānā cattāroti aṭṭha parihāyanti, tasmā avasesānaṃ vasena sattāti vuttaṃ.",
  "atk-abh03a:2455_4": "Napurejāte ekādasāti nasahajātena saddhiṃ ghaṭitattā ekādasa. Napacchājāte navāti",
  "atk-abh03a:2455_5": "tesu ekādasasu sahajātaṃ pacchājātaṃ āhāraṃ indriyanti laddhavissajjanesu dumūlake",
  "atk-abh03a:2455_6": "abyākatante dve vāre apanetvā. Te hi sahajāte paṭikkhittepi pacchājātavasena aparihīnā.",
  "atk-abh03a:2455_7": "Sahajātena pana saddhiṃ pacchājāte paṭikkhitte parihāyantīti sesānaṃ vasena navāti",
  "atk-abh03a:2455_8": "vuttaṃ. Aṭṭhamūlake nanissaye ekādasāti sabbaṃ heṭṭhā vuttasadisameva. Navamūlake",
  "atk-abh03a:2455_9": "naupanissaye pañcāti kusalādayo abyākatantā tayo dumūlakā abyākatantā dve cāti pañca.",
  "atk-abh03a:2455_10": "Tesu nānākkhaṇikakammakabaḷīkārāhārarūpajīvitindriyapacchājātadhammavasena vissajjanaṃ veditabbaṃ.",
  "atk-abh03a:2456_0": "Dasamūlake napurejāte pañcātiādīsupi teyeva. Napacchājāte tīṇīti pacchājātavasena",
  "atk-abh03a:2456_1": "labbhamāne dumūlake abyākatante dve apanetvā avasesā. Navippayuttepi teyeva tayo.",
  "atk-abh03a:2456_2": "Noatthiyā dveti nānākkhaṇikakammavasena kusalañca akusalañca kaṭattārūpassa. Vipākaṃ",
  "atk-abh03a:2456_3": "panettha naupanissayena saddhiṃ ghaṭitattā na labbhati. Ekādasamūlake heṭṭhā vuttasadisāva",
  "atk-abh03a:2456_4": "gaṇanā. Dvādasamūlake nakamme ekanti abyākatena abyākataṃ. Tattha ca āhārindriyavasena",
  "atk-abh03a:2456_5": "vissajjanaṃ veditabbaṃ. Terasamūlakādīsupi sabbattha ekanti āgataṭṭhāne idameva gahetabbaṃ.",
  "atk-abh03a:2456_6": "Nāhāre pana indriyavasena vissajjanaṃ veditabbaṃ. Naindriye āhāravasena. Cuddasamūlakādīsu",
  "atk-abh03a:2456_7": "nakammena saddhiṃ ghaṭitattā noatthinoavigatā na labbhantīti na vuttā. Nāhārapaccayā",
  "atk-abh03a:2456_8": "najhānapaccayāti naindriyaṃ apanetvā vuttaṃ. Tasmā tattha indriyavasena ekaṃ veditabbaṃ.",
  "atk-abh03a:2456_9": "Navipākapaccayā naindriyapaccayāti nāhāraṃ apanetvā vuttaṃ, tasmā tattha āhāravasena",
  "atk-abh03a:2456_10": "ekaṃ veditabbaṃ. Imesu pana dvīsu paccanīyato ṭhitesu gaṇanā nāma natthi, tasmā ekato na dassitāti.",
  "atk-abh03a:2457": "Nahetumūlakaṃ.",
  "atk-abh03a:2458_0": "534. Nārammaṇamūlakādīsupi pannarasaterasaekādasanavāti sabbadukesu cattārova mūlagaṇanaparicchedā.",
  "atk-abh03a:2458_1": "Tikādīsu pana bahupaccayasamāyoge itarānipi satta pañca tīṇi dve ekanti paricchinnagaṇanāni",
  "atk-abh03a:2458_2": "vissajjanāni labbhantiyeva. Tesu yesaṃ paccayānaṃ samāyoge yaṃ yaṃ labbhati, taṃ",
  "atk-abh03a:2458_3": "taṃ heṭṭhā vuttanayena sādhukaṃ sallakkhetvā uddharitabbaṃ. Sabbesu cetesu nārammaṇamūlakādīsu",
  "atk-abh03a:2458_4": "nārammaṇādīni padāni atikkantena hetupadena saddhiṃ paṭhamaṃ bandhitvāva cakkāni",
  "atk-abh03a:2458_5": "katāni. Yasmā pana tāni nahetumūlake vuttasadisāneva honti, tasmā vitthārena adassetvā",
  "atk-abh03a:2458_6": "saṅkhepaṃ katvā dassitāni. Tattha yathā nahetumūlake nārammaṇanaupanissayā visuṃ",
  "atk-abh03a:2458_7": "visuṃ pannarasa vāre labhantāpi samāyoge terasa labhiṃsu, evaṃ sabbattha teraseva",
  "atk-abh03a:2458_8": "labhanti. Yathā ca nārammaṇanasahajātehi saddhiṃ naupanissaye satta vārā honti, evaṃ",
  "atk-abh03a:2458_9": "naupanissayanārammaṇehi saddhiṃ nasahajātepi satta.",
  "atk-abh03a:2459": "538. Nanissayapaccayā naupanissayapaccayā napacchājāte tīṇīti kusalādīni abyākatantāni. Tesu kaṭattārūpañca āhārasamuṭṭhānañca paccayuppannaṃ.",
  "atk-abh03a:2460_0": "543-544. Nāhāranaindriyamūlakesu catukkesu nakammena saddhiṃ aghaṭitattā nahetumūlake",
  "atk-abh03a:2460_1": "viya ekentena labbhanti. Naindriyamūlake naupanissaye ca napurejāte ca ṭhapetvā nāhāre",
  "atk-abh03a:2460_2": "tīṇīti kātabbanti naindriyapaccayato paṭṭhāya ime dve paccaye ghaṭetvā naindriyapaccayā…pe…",
  "atk-abh03a:2460_3": "naupanissayapaccayā nāhāre tīṇī. Naindriyapaccayā…pe… napurejātapaccayā nāhāre tīṇīti",
  "atk-abh03a:2460_4": "evaṃ imehi paccayehi saddhiṃ nāhārapaccaye ca gaṇanā kātabbāti attho. Tattha tīṇīti",
  "atk-abh03a:2460_5": "kusalādīneva abyākatassa. Tattha kusalākusalā kaṭattārūpānaṃ purejātassa ca kāyassa",
  "atk-abh03a:2460_6": "pacchājātapaccayena, abyākatā pana cittacetasikā pacchājātapaccayenevāti imesaṃ vasena",
  "atk-abh03a:2460_7": "tīṇi vissajjanāni kātabbāni. Parato pana napacchājātena saddhiṃ ghaṭitattā nāhāre",
  "atk-abh03a:2460_8": "dveti vuttaṃ. Tattha kaṭattārūpavasena kusalaṃ abyākatassa, tathā akusalanti ettakameva",
  "atk-abh03a:2460_9": "labbhati. Āhārassa pana paṭikkhittattā kabaḷīkārāhāro atthiavigatavasenāpi paccayabhāvaṃ na labhati.",
  "atk-abh03a:2461_0": "545. Navippayuttamūlakassa catumūlake naupanissaye pañcāti kusalo sahajātakusalassa,",
  "atk-abh03a:2461_1": "kusalo kaṭattārūpasaṅkhātassa abyākatassa, akusalo sahajātaakusalassa, tathā kaṭattārūpasaṅkhātassa",
  "atk-abh03a:2461_2": "abyākatassa, abyākato sahajātaabyākatassāti evaṃ pañca. Navippayuttapaccayā…pe… naupanissaye",
  "atk-abh03a:2461_3": "tīṇīti heṭṭhā vuttanayeneva kusalādayo tayo abyākatassa.",
  "atk-abh03a:2462_0": "546. Noatthipaccayā nahetuyā navāti nahetupaccayā noatthiyā vuttā naveva. Sabbepi",
  "atk-abh03a:2462_1": "hi te ekamūlakekāvasānā anantarapakatūpanissayavasena labbhanti. Nārammaṇe navātipi",
  "atk-abh03a:2462_2": "teyeva nārammaṇe ṭhatvā naupanissaye dve kātabbā. Yāva nissayampīti noatthimūlake",
  "atk-abh03a:2462_3": "naye “noatthipaccayā nahetupaccayā nārammaṇapaccayā”ti evaṃ cakkabandhagamanena nārammaṇapaccaye",
  "atk-abh03a:2462_4": "ṭhatvā imehi vā tīhi, ito paresu nādhipatiādīsu aññataraññatarena vā saddhiṃ yāva",
  "atk-abh03a:2462_5": "nissayapaccayaṃ pāpuṇāti, tāva gantvā naupanissaye dve vissajjanāni kātabbānīti attho.",
  "atk-abh03a:2463_0": "Evaṃ lakkhaṇaṃ ṭhapetvā puna nārammaṇato paṭṭhāya yāva nissayā satta paccaye gahetvā",
  "atk-abh03a:2463_1": "naupanissaye dveti āha. Tattha noatthipaccayā nahetupaccayā nārammaṇapaccayā naupanissaye",
  "atk-abh03a:2463_2": "dve, noatthipaccayā nahetunārammaṇanādhipatipaccayā naupanissaye dveti evaṃ nārammaṇato",
  "atk-abh03a:2463_3": "purimapacchimehi nissayapariyosānehi sabbapadehi saddhiṃ yojanā kātabbā. Dveti panettha",
  "atk-abh03a:2463_4": "kusalo abyākatassa, akusalo abyākatassāti nānākkhaṇikakammavasena kaṭattārūpassa",
  "atk-abh03a:2463_5": "paccayavasena veditabbāni. Naupanissayapadena saddhiṃ napurejātādīsu sabbattha dve.",
  "atk-abh03a:2463_6": "Kammapaccayo panettha na gahito. Tasmiñhi gahite tepi dve vārā chijjanti, vissajjanameva",
  "atk-abh03a:2463_7": "na labbhati. Evaṃ yena yena saddhiṃ yassa yassa saṃsandane. Yaṃ labbhati, yañca parihāyati,",
  "atk-abh03a:2463_8": "taṃ sabbaṃ sādhukaṃ sallakkhetvā sabbapaccanīyesu gaṇanā uddharitabbāti.",
  "atk-abh03a:2464": "Paccanīyagaṇanavaṇṇanā.",
  "atk-abh03a:2465": "Anulomapaccanīyavaṇṇanā",
  "atk-abh03a:2466_0": "550. Anulomapaccanīye “hetuyā satta, ārammaṇe navā”ti evaṃ anulome “nahetuyā pannarasa,",
  "atk-abh03a:2466_1": "nārammaṇe pannarasā”ti evaṃ paccanīye ca laddhagaṇanesu paccayesu yo paccayo anulomato",
  "atk-abh03a:2466_2": "ṭhito, tassa anulome laddhavārehi saddhiṃ ye paccanīyato ṭhitassa paccanīye laddhavāresu",
  "atk-abh03a:2466_3": "sadisavārā, tesaṃ vasena gaṇanā veditabbā. Anulomasmiñhi hetupaccaye “hetuyā sattā”ti",
  "atk-abh03a:2466_4": "satta vārā laddhā, paccanīye nārammaṇapaccaye “nārammaṇe pannarasā”ti pannarasa laddhā.",
  "atk-abh03a:2466_5": "Tesu ye hetuyā satta vuttā, tehi saddhiṃ nārammaṇe vuttesu pannarasasu “kusalo kusalassa,",
  "atk-abh03a:2466_6": "abyākatassa, kusalābyākatassa, akusalo akusalassa, abyākatassa, akusalābyākatassa,",
  "atk-abh03a:2466_7": "abyākato abyākatassā”ti ime satta sadisā. Te sandhāya hetupaccayā naārammaṇe sattāti",
  "atk-abh03a:2466_8": "vuttaṃ. Naadhipatiyā sattātiādīsupi eseva nayo.",
  "atk-abh03a:2467_0": "Nasahajātassa pana hetupaccayassa abhāvā nasahajāte ekopi na labbhati, tasmā tena",
  "atk-abh03a:2467_1": "saddhiṃ yojanā na katā. Naaññamaññe kusalādayo tayo rūpābyākatassa labbhanti, te",
  "atk-abh03a:2467_2": "sandhāya tīṇīti vuttaṃ. Tathā nasampayutte. Navippayutte pana kusalaṃ kusalassa,",
  "atk-abh03a:2467_3": "akusalaṃ akusalassa, abyākataṃ abyākatassāti arūpadhammavasena tīṇi veditabbāni.",
  "atk-abh03a:2467_4": "Nanissayanoatthinoavigatā nasahajāto viya na labbhantiyevāti tehipi saddhiṃ yojanā",
  "atk-abh03a:2467_5": "na katā. Evamettha satta tīṇīti dveyeva gaṇanaparicchedā, tesaṃ vasena ūnataragaṇanena",
  "atk-abh03a:2467_6": "saddhiṃ atirekagaṇanassapi gaṇanaṃ parihāpetvā paccayaghaṭanesu gaṇanā veditabbā.",
  "atk-abh03a:2468_0": "551. Tattha hetusahajātanissayaatthiavigatanti nārammaṇe sattāti kusalo dhammo kusalassa",
  "atk-abh03a:2468_1": "dhammassa hetupaccayena paccayo, sahajātanissayaatthiavigatapaccayena paccayo, nārammaṇapaccayena",
  "atk-abh03a:2468_2": "paccayo. Kusalā hetū sampayuttakānaṃ khandhānaṃ hetupaccayena paccayo, sahajātanissayaatthiavigatapaccayena",
  "atk-abh03a:2468_3": "paccayo, nārammaṇapaccayena paccayoti iminā nayena satta vārā uddharitabbā. Nādhipatiyā",
  "atk-abh03a:2468_4": "sattātiādīsupi eseva nayo. Dutiye ghaṭane aññamaññassa paviṭṭhattā ṭhapetvā nasampayuttaṃ",
  "atk-abh03a:2468_5": "sesesu tīṇīti vuttaṃ. Nasampayutte pana aññamaññavippayuttaṃ paṭisandhināmarūpaṃ",
  "atk-abh03a:2468_6": "sandhāya ekanti vuttaṃ. Aññamaññapaccayo cettha anulomaghaṭane paviṭṭhattā paccanīyato",
  "atk-abh03a:2468_7": "na labbhati, tasmā “naaññamaññe”ti na vuttaṃ. Yathā cettha, evaṃ sesaghaṭanesupi",
  "atk-abh03a:2468_8": "paviṭṭhapaccayā paccanīyato na labbhantīti na vuttā. Tatiyaghaṭane sampayuttassa",
  "atk-abh03a:2468_9": "paviṭṭhattā sabbattha tīṇiyeva. Catutthaghaṭane vippayuttassa paviṭṭhattā tīṇi kusalādīni",
  "atk-abh03a:2468_10": "cittasamuṭṭhānarūpassa. Pañcame vipākassa paviṭṭhattā sabbattha ekaṃ abyākatena abyākataṃ.",
  "atk-abh03a:2468_11": "Ito paresupi vipākasampayuttesu eseva nayo.",
  "atk-abh03a:2469_0": "552. Hetusahajātanissayaindriyamaggaatthiavigatanti nārammaṇe cattārīti kusalo kusalassa,",
  "atk-abh03a:2469_1": "abyākatassa, kusalābyākatassa; abyākato abyākatassāti imesaṃ vasena veditabbāni.",
  "atk-abh03a:2469_2": "Sesesupi eseva nayo. Naaññamaññe dveti kusalo abyākatassa, tathā abyākato. Paratopi",
  "atk-abh03a:2469_3": "dvīsu eseva nayo. Iminā upāyena sabbaghaṭanesu labbhamānavasena gaṇanā veditabbā.",
  "atk-abh03a:2469_4": "Sabbānipi cetāni imasmiṃ anulomapaccanīye sahajātavasena ceva pakiṇṇakavasena ca",
  "atk-abh03a:2469_5": "pannarasādhikāni cattāri ghaṭanasatāni vuttāni. Tesu tasmiṃ tasmiṃ ghaṭane ye anulomato",
  "atk-abh03a:2469_6": "ṭhitā paccayā, tesaṃ ekopi paccanīyato na labbhati. Hetumūlake cettha paṭhame ghaṭane",
  "atk-abh03a:2469_7": "anulomato pañcannaṃ paccayānaṃ ṭhitattā paccanīyato ekūnavīsati paccayā āgatā. Evaṃ",
  "atk-abh03a:2469_8": "sesesupi anulomato ṭhitāvasesā paccanīyato āgatā. Anulomato cettha bahūsupi ṭhitesu",
  "atk-abh03a:2469_9": "paccanīyato ekekova āgatoti veditabbo. Yathā ca hetumūlake, evaṃ ārammaṇādimūlakesupi",
  "atk-abh03a:2469_10": "sabbametaṃ vidhānaṃ yathānurūpato veditabbanti.",
  "atk-abh03a:2470": "Anulomapaccanīyavaṇṇanā.",
  "atk-abh03a:2471": "Paccanīyānulomavaṇṇanā",
  "atk-abh03a:2472_0": "631. Paccanīyānulomepi “hetuyā satta, ārammaṇe navā”ti evaṃ anulome “nahetuyā pannarasa,",
  "atk-abh03a:2472_1": "nārammaṇe pannarasā”ti evaṃ paccanīye ca laddhagaṇanesu paccayesu yo paccanīyato",
  "atk-abh03a:2472_2": "ṭhito, tassa paccanīyato laddhavāresu ye anulomato ṭhitassa anulomato laddhavārehi",
  "atk-abh03a:2472_3": "sadisā vārā, tesaṃ vasena gaṇanā veditabbā. Paccanīyasmiñhi nahetupaccaye “nahetuyā",
  "atk-abh03a:2472_4": "pannarasā”ti pannarasa vārā laddhā, anulome ārammaṇapaccaye “ārammaṇe navā”ti nava",
  "atk-abh03a:2472_5": "vārā laddhā. Tattha ye nahetuyā pannarasa vuttā, tesu ye vārā ārammaṇe vuttehi navahi",
  "atk-abh03a:2472_6": "sadisā, tesaṃ vasena gaṇanā veditabbā. Tattha ye ārammaṇe nava vuttā, te nahetuyā",
  "atk-abh03a:2472_7": "vuttesu pannarasasu kusalo “kusalākusalābyākatānaṃ, akusalo akusalakusalābyākatānaṃ,",
  "atk-abh03a:2472_8": "abyākato abyākatakusalākusalāna”nti imehi navahi sadisā, te sandhāya nahetuyā ārammaṇe",
  "atk-abh03a:2472_9": "navāti vuttaṃ. Adhipatiyā dasātiādīsupi eseva nayo. Ārammaṇādīnañhi anulomagaṇanāya",
  "atk-abh03a:2472_10": "ye vārā vuttā nahetupaccayena saddhiṃ saṃsandanepi te sabbe labbhantīti veditabbā.",
  "atk-abh03a:2472_11": "“Kusalo dhammo kusalassa dhammassa nahetupaccayena paccayo ārammaṇapaccayena paccayo,",
  "atk-abh03a:2472_12": "dānaṃ datvā sīlaṃ samādiyitvā uposathakammaṃ katvā taṃ paccavekkhati, pubbe suciṇṇāni",
  "atk-abh03a:2472_13": "paccavekkhatī”ti iminā upāyena tesaṃ pāḷi uddharitabbā.",
  "atk-abh03a:2473_0": "Nahetupaccayā adhipatiyā dasāti ettha ṭhapetvā vīmaṃsādhipatiṃ sesādhipativasena",
  "atk-abh03a:2473_1": "anulomavibhaṅge āgatavārā uddharitabbā. Evamettha nava dasasattatīṇiterasaekanti",
  "atk-abh03a:2473_2": "cha gaṇanaparicchedā, tesaṃ vasena ūnataragaṇanena saddhiṃ atirekagaṇanassāpi gaṇanaṃ",
  "atk-abh03a:2473_3": "parihāpetvā nahetumūlakādīnaṃ nayānaṃ timūlakādīsu sabbasaṃsandanesu gaṇanā veditabbā.",
  "atk-abh03a:2473_4": "Idaṃ tāva sādhāraṇalakkhaṇaṃ. Na panetaṃ sabbasaṃsandanesu gacchati, yehi pana paccayehi",
  "atk-abh03a:2473_5": "saddhiṃ yesaṃ paccayānaṃ saṃsandane ye vārā virujjhanti, te apanetvā avasesānaṃ vasenapettha gaṇanā veditabbā.",
  "atk-abh03a:2474_0": "Nahetupaccayā naārammaṇapaccayā adhipatiyā sattāti ettha hi kusalo akusalassa; abyākato",
  "atk-abh03a:2474_1": "kusalassa, akusalassāti ime ārammaṇādhipativasena labbhamānā tayo vārā virujjhanti.",
  "atk-abh03a:2474_2": "Kasmā? Naārammaṇapaccayāti vuttattā. Tasmā te apanetvā sahajātādhipatinayenevettha",
  "atk-abh03a:2474_3": "“kusalo kusalassa, abyākatassa, kusalābyākatassa; akusalo akusalassa, abyākatassa,",
  "atk-abh03a:2474_4": "akusalābyākatassa; abyākato abyākatassā”ti satta vārā veditabbā. Tepi nahetupaccayāti",
  "atk-abh03a:2474_5": "vacanato ṭhapetvā vīmaṃsādhipatiṃ sesādhipatīnaṃ vasena. Evaṃ sabbattha ūnataragaṇanapaccayavasena",
  "atk-abh03a:2474_6": "avirujjhamānagaṇanavasena ca gaṇanā veditabbā.",
  "atk-abh03a:2475_0": "Yesu ca paccayesu paccanīyato ṭhitesu ye anulomato na tiṭṭhanti, tepi veditabbā.",
  "atk-abh03a:2475_1": "Seyyathidaṃ – anantare paccanīyato ṭhite samanantarāsevananatthivigatā anulomato",
  "atk-abh03a:2475_2": "na tiṭṭhanti, sahajāte paccanīyato ṭhite hetuaññamaññavipākajhānamaggasampayuttā",
  "atk-abh03a:2475_3": "anulomato na tiṭṭhanti, nissaye paccanīyato ṭhite vatthupurejāto anulomato na tiṭṭhati.",
  "atk-abh03a:2475_4": "Āhāre vā indriye vā paccanīyato ṭhite hetuaññamaññavipākajhānamaggasampayuttā anulomato",
  "atk-abh03a:2475_5": "na tiṭṭhanti. Ārammaṇe pana paccanīyato ṭhite adhipatiupanissayā anulomato na tiṭṭhanti,",
  "atk-abh03a:2475_6": "ārammaṇādhipatiārammaṇūpanissayā pana na labbhanti. Iminā upāyena sabbattha yaṃ labbhati,",
  "atk-abh03a:2475_7": "yañca na labbhati, taṃ jānitvā labbhamānavasena vārā uddharitabbā.",
  "atk-abh03a:2476_0": "Tattha sabbesupi timūlakādīsu anantare sattātiādayo dumūlake laddhavārāyeva sattamūlakādīsu",
  "atk-abh03a:2476_1": "pana nasahajātapaccayā nissaye tīṇīti purejātavasena vatthunissaye tīṇi. Kamme dve",
  "atk-abh03a:2476_2": "nānākkhaṇikavaseneva. Āhāre ekaṃ kabaḷīkārāhāravasena. Indriye ekaṃ rūpindriyavasena.",
  "atk-abh03a:2476_3": "Kamena gantvā vippayutte tīṇīti kusalādīnaṃ abyākatantāni pacchājātavasena. Atthiavigatesu",
  "atk-abh03a:2476_4": "pañcāti tāni ceva tīṇi, kusalābyākatā abyākatassa, akusalābyākatā abyākatassāti imāni",
  "atk-abh03a:2476_5": "ca dve pacchājātāhārindriyavasenāti. Pacchājātapaccayassa paccanīkabhāvato paṭṭhāya",
  "atk-abh03a:2476_6": "pana atthiavigatesu ekanti abyākato abyākatassa āhārindriyavasena. Nāhāre gahite",
  "atk-abh03a:2476_7": "naindriyapaccayāti na gahetabbaṃ. Tathā naindriye gahite nāhārapaccayāti. Kasmā?",
  "atk-abh03a:2476_8": "Dvīsu ekato gahitesu gaṇetabbavārassa abhāvato. Jhānamaggādīsupi paccanīkato ṭhitesu",
  "atk-abh03a:2476_9": "āhārato vā indriyato vā ekaṃ anulomaṃ akatvāva avasāne indriye ekaṃ, atthiyā ekaṃ,",
  "atk-abh03a:2476_10": "avigate ekaṃ, āhāre ekaṃ, atthiyā ekaṃ, avigate ekanti vuttaṃ. Sesamettha uttānatthamevāti.",
  "atk-abh03a:2477": "Nahetumūlakaṃ.",
  "atk-abh03a:2478_0": "636. Nārammaṇamūlakādīsu naaññamaññamūlake naaññamaññapaccayā hetuyā tīṇīti kusalādīni",
  "atk-abh03a:2478_1": "cittasamuṭṭhānānaṃ. Adhipatiyā aṭṭhāti adhipatiyā vuttesu dasasu “kusalo kusalābyākatassa,",
  "atk-abh03a:2478_2": "akusalo akusalābyākatassā”ti dve apanetvā sesāni aṭṭha. Sahajāte pañcāti hetuyā vuttehi",
  "atk-abh03a:2478_3": "tīhi saddhiṃ “kusalo ca abyākato ca abyākatassa, akusalo ca abyākato ca abyākatassā”ti",
  "atk-abh03a:2478_4": "ime dve. Nissaye sattāti tehi pañcahi saddhiṃ “abyākato kusalassa, abyākato akusalassā”ti",
  "atk-abh03a:2478_5": "ime dve vatthuvasena. Kamme tīṇīti hetuyā vuttāneva. Sesatikesupi eseva nayo. Adhipatiyā",
  "atk-abh03a:2478_6": "tīṇīti heṭṭhā vuttāneva.",
  "atk-abh03a:2479": "644. Nāhāramūlake aññamaññe tīṇīti ṭhapetvā āhāre sesacetasikavasena veditabbāni. Yathā ca heṭṭhā, tathā idhāpi nāhāranaindriyesu ekekameva gahitaṃ, na dve ekato.",
  "atk-abh03a:2480_0": "648. Nasampayuttapaccayā hetuyā tīṇīti heṭṭhā naaññamaññe vuttāneva. Adhipatiyā aṭṭhāti",
  "atk-abh03a:2480_1": "vuttāneva. Navippayuttamūlake kamme pañcāti kusalādicetanā sahajātakusalādīnaṃ, nānākkhaṇikā",
  "atk-abh03a:2480_2": "kusalākusalacetanā kammasamuṭṭhānarūpassāti evaṃ pañca. Āhārindriyesu tīṇi sahajātasadisāni.",
  "atk-abh03a:2480_3": "Jhānamaggādīsu tīṇi hetusadisāni.",
  "atk-abh03a:2481_0": "650. Noatthimūlake yasmā hetu noatthi nāma na hoti, niyamato atthiyeva, tasmā taṃ",
  "atk-abh03a:2481_1": "aggahetvā nārammaṇe navāti vuttaṃ. Yathā ca hetu, tathā aññepi atthipaccayalakkhaṇayuttā",
  "atk-abh03a:2481_2": "ettha anulomato na tiṭṭhanti. Kamme dveti idaṃ pana nānākkhaṇikakammavasena vuttaṃ.",
  "atk-abh03a:2481_3": "Paccanīyato sabbe labbhanti. Yaṃ pana anulomato labbhamānampi aggahetvā tato puretarā",
  "atk-abh03a:2481_4": "paccayā paccanīyato gayhanti, so pacchā yojanaṃ labhati. Tenevettha “noatthipaccayā",
  "atk-abh03a:2481_5": "nahetupaccayā…pe… noavigatapaccayā kamme dve”ti vuttaṃ. Kasmā panesa sakaṭṭhāneyeva",
  "atk-abh03a:2481_6": "na gahitoti? Yasmā avasesesupi paccanīyato ṭhitesu ekova anulomato labbhati. Idañhi",
  "atk-abh03a:2481_7": "imasmiṃ paccayānulome lakkhaṇaṃ – yo sabbesu paccanīyato ṭhitesu ekova anulomato",
  "atk-abh03a:2481_8": "labbhati, so pacchā vuccatīti. Noatthipaccayā nohetupaccayā…pe… noavigatapaccayā",
  "atk-abh03a:2481_9": "upanissaye navāti etthāpi eseva nayo. Idaṃ pana pakatūpanissayavasena vuttaṃ. Iminā",
  "atk-abh03a:2481_10": "upāyena sabbattha labbhamānaṃ alabbhamānaṃ purevuttaṃ pacchāvuttañca veditabbanti.",
  "atk-abh03a:2482": "Pañhāvārassa paccanīyānulomavaṇṇanā.",
  "atk-abh03a:2483": "Niṭṭhitā ca kusalattikapaṭṭhānassa vaṇṇanāti.",
  "atk-abh03a:2484": "2. Vedanāttikavaṇṇanā",
  "atk-abh03a:2485_0": "1. Vedanāttike tisso vedanā rūpaṃ nibbānanti ime dhammā na labbhanti, tasmā ekaṃ",
  "atk-abh03a:2485_1": "khandhaṃ paṭicca dve khandhātiādi vuttaṃ. Paṭisandhikkhaṇe sukhāya vedanāyāti sahetukapaṭisandhivasena",
  "atk-abh03a:2485_2": "vuttaṃ. Dukkhavedanā paṭisandhiyaṃ na labbhatīti dutiyavāre paṭisandhiggahaṇaṃ na",
  "atk-abh03a:2485_3": "kataṃ. Tatiyavāre paṭisandhikkhaṇeti sahetukapaṭisandhivasena vuttaṃ. Sesamettha",
  "atk-abh03a:2485_4": "ito paresu ca paccayesu yathāpāḷimeva niyyāti. Sabbattha tayo tayo vārā vuttā. Tena",
  "atk-abh03a:2485_5": "vuttaṃ hetuyā tīṇi…pe… avigate tīṇīti.",
  "atk-abh03a:2486_0": "6. Paccayasaṃsandane pana sahetukāya vipākadukkhavedanāya abhāvato hetumūlakanaye",
  "atk-abh03a:2486_1": "vipāke dveti vuttaṃ. Adhipatiādīhi saddhiṃ saṃsandanesupi vipāke dveyeva. Kasmā?",
  "atk-abh03a:2486_2": "Vipāke dukkhavedanāya adhipatijhānamaggānaṃ abhāvato. Yehi ca saddhiṃ saṃsandane",
  "atk-abh03a:2486_3": "vipāke dve vārā labbhanti, vipākena saddhiṃ saṃsandane tesupi dveyeva.",
  "atk-abh03a:2487_0": "10. Paccanīye napurejāte āruppe ca paṭisandhiyañca dukkhavedanāya abhāvato dve vārā",
  "atk-abh03a:2487_1": "āgatā. Navippayuttepi āruppe dukkhābhāvato dveyeva. Sabbaarūpadhammapariggāhakā pana",
  "atk-abh03a:2487_2": "sahajātādayo paccayā imasmiṃ paccanīyavāre parihāyanti. Kasmā? Vedanāsampayuttassa",
  "atk-abh03a:2487_3": "dhammassa vedanāsampayuttaṃ paṭicca sahajātādīhi vinā anuppattito pacchājātapaccayañca vināva uppattito.",
  "atk-abh03a:2488_0": "17. Paccayasaṃsandane pana napurejāte ekanti āruppe paṭisandhiyañca ahetukādukkhamasukhavedanāsampayuttaṃ",
  "atk-abh03a:2488_1": "sandhāya vuttaṃ. Nakamme dveti ahetukakiriyasampayuttacetanāvasena vuttaṃ. Sukhāya",
  "atk-abh03a:2488_2": "hi adukkhamasukhāya ca vedanāya sampayutte dhamme paṭicca tāhi vedanāhi sampayuttā",
  "atk-abh03a:2488_3": "ahetukakiriyacetanā uppajjanti. Nahetupaccayā navipākepi eseva nayo. Navippayutte",
  "atk-abh03a:2488_4": "ekanti āruppe āvajjanavasena vuttaṃ. Iminā upāyena sabbasaṃsandanesu gaṇanā veditabbā.",
  "atk-abh03a:2489_0": "25-37. Anulomapaccanīye paccanīye laddhapaccayā eva paccanīyato tiṭṭhanti. Paccanīyānulome",
  "atk-abh03a:2489_1": "sabbā rūpadhammapariggāhakā sahajātādayo anulomatova tiṭṭhanti, na paccanīyato. Ahetukassa",
  "atk-abh03a:2489_2": "pana cittuppādassa adhipati natthīti adhipatipaccayo anulomato na tiṭṭhati. Paṭiccavārādīsu",
  "atk-abh03a:2489_3": "pana pacchājāto anulomato na labbhatiyevāti parihīno. Ye cettha anulomato labbhanti,",
  "atk-abh03a:2489_4": "te paccanīyato labbhamānehi saddhiṃ parivattetvāpi yojitāyeva. Tesu tīṇi dve ekanti",
  "atk-abh03a:2489_5": "tayova vāraparicchedā, te sabbattha yathānurūpaṃ sallakkhetabbā. Yo cāyaṃ paṭiccavāre",
  "atk-abh03a:2489_6": "vutto, sahajātavārādīsupi ayameva vaṇṇanānayo.",
  "atk-abh03a:2490": "38. Pañhāvāre pana sampayuttakānaṃ khandhānanti tena saddhiṃ sampayuttakānaṃ khandhānaṃ tehiyeva vā hetūhi sukhavedanādīhi vā.",
  "atk-abh03a:2491_0": "39. Vippaṭisārissāti dānādīsu tāva “kasmā mayā idaṃ kataṃ, duṭṭhu me kataṃ, akataṃ",
  "atk-abh03a:2491_1": "seyyo siyā”ti evaṃ vippaṭisārissa. Jhānaparihāniyaṃ pana “parihīnaṃ me jhānaṃ, mahājāniyo",
  "atk-abh03a:2491_2": "vatamhī”ti evaṃ vippaṭisārissa. Moho uppajjatīti dosasampayuttamoho. Tathā mohaṃ",
  "atk-abh03a:2491_3": "arabbhāti dosasampayuttamohameva.",
  "atk-abh03a:2492_0": "45. Sukhāya vedanāya sampayuttaṃ bhavaṅgaṃ adukkhamasukhāya vedanāya sampayuttassa",
  "atk-abh03a:2492_1": "bhavaṅgassāti tadārammaṇasaṅkhātaṃ piṭṭhibhavaṅgaṃ mūlabhavaṅgassa. Vuṭṭhānassāti",
  "atk-abh03a:2492_2": "tadārammaṇassa bhavaṅgassa vā. Ubhayampi hetaṃ kusalākusalajavanato vuṭṭhitattā vuṭṭhānanti",
  "atk-abh03a:2492_3": "vuccati. Kiriyaṃ vuṭṭhānassāti etthāpi eseva nayo. Phalaṃ vuṭṭhānassāti phalacittaṃ",
  "atk-abh03a:2492_4": "bhavaṅgassa. Bhavaṅgena hi phalato vuṭṭhito nāma hoti. Parato “vuṭṭhāna”nti āgataṭṭhānesupi eseva nayo.",
  "atk-abh03a:2493_0": "46. Dukkhāya vedanāya sampayuttā khandhāti domanassasampayuttā akusalā khandhā. Adukkhamasukhāya",
  "atk-abh03a:2493_1": "vedanāya sampayuttassa vuṭṭhānassāti tadārammaṇasaṅkhātassa āgantukabhavaṅgassa vā",
  "atk-abh03a:2493_2": "upekkhāsampayuttamūlabhavaṅgassa vā. Sace pana somanassasahagataṃ mūlabhavaṅgaṃ hoti,",
  "atk-abh03a:2493_3": "tadārammaṇassa ca uppattikāraṇaṃ na hoti, javanassa ārammaṇato aññasmimpi ārammaṇe",
  "atk-abh03a:2493_4": "adukkhamasukhavedanaṃ akusalavipākaṃ uppajjateva. Tampi hi javanato vuṭṭhitattā vuṭṭhānanti",
  "atk-abh03a:2493_5": "vuccati. Sahajātapaccayādiniddesā uttānatthāyeva. Nahettha kiñci atthi, yaṃ na sakkā",
  "atk-abh03a:2493_6": "siyā heṭṭhā vuttanayena vedetuṃ, tasmā sādhukaṃ upalakkhetabbaṃ.",
  "atk-abh03a:2494_0": "62. Idāni yasmiṃ yasmiṃ paccaye ye ye vārā laddhā, sabbe te saṅkhipitvā gaṇanāya",
  "atk-abh03a:2494_1": "dassetuṃ hetuyā tīṇītiādi vuttaṃ. Tattha sabbāni tīṇi suddhānaṃ tiṇṇaṃ padānaṃ vasena",
  "atk-abh03a:2494_2": "veditabbāni. Ārammaṇe nava ekamūlakekāvasānāni. Adhipatiyā pañca sahajātādhipativasena",
  "atk-abh03a:2494_3": "amissāni tīṇi, ārammaṇādhipativasena ca “sukhāya sampayutto sukhāya sampayuttassa,",
  "atk-abh03a:2494_4": "adukkhamasukhāya sampayutto adukkhamasukhāya sampayuttassā”ti dve, tāni na gaṇetabbāni.",
  "atk-abh03a:2494_5": "Sukhāya pana sampayutto adukkhamasukhāya, adukkhamasukhāya sampayutto sukhāyāti imāni",
  "atk-abh03a:2494_6": "dve gaṇetabbānīti evaṃ pañca. Anantarasamanantaresu sattāti sukhā dvinnaṃ, tathā",
  "atk-abh03a:2494_7": "dukkhā, adukkhamasukhā tiṇṇampīti evaṃ satta. Upanissaye navāti sukhasampayutto sukhasampayuttassa",
  "atk-abh03a:2494_8": "tīhipi upanissayehi, dukkhasampayuttassa pakatūpanissayeneva, upekkhāsampayuttassa",
  "atk-abh03a:2494_9": "tīhipi, dukkhasampayutto dukkhasampayuttassa anantarapakatūpanissayehi, sukhasampayuttassa",
  "atk-abh03a:2494_10": "pakatūpanissayena, adukkhamasukhasampayuttassa dvidhā, adukkhamasukhasampayutto adukkhamasukhasampayuttassa",
  "atk-abh03a:2494_11": "tidhāpi, tathā sukhasampayuttassa, dukkhasampayuttassa anantarapakatūpanissayehīti",
  "atk-abh03a:2494_12": "evaṃ nava. Paccayabhedato panettha pakatūpanissayā nava, anantarūpanissayā satta,",
  "atk-abh03a:2494_13": "ārammaṇūpanissayā cattāroti vīsati upanissayā. Purejātapacchājātā panettha chijjanti.",
  "atk-abh03a:2494_14": "Na hi purejātā pacchājātā vā arūpadhammā arūpadhammānaṃ paccayā honti.",
  "atk-abh03a:2495_0": "Kamme aṭṭhāti sukhasampayutto sukhasampayuttassa dvidhāpi, dukkhasampayuttassa nānākkhaṇikatova",
  "atk-abh03a:2495_1": "tathā itarassa. Dukkhasampayutto dukkhasampayuttassa dvidhāpi, sukhasampayuttassa",
  "atk-abh03a:2495_2": "natthi, itarassa nānākkhaṇikatova adukkhamasukhasampayutto adukkhamasukhasampayuttassa",
  "atk-abh03a:2495_3": "dvidhāpi, itaresaṃ nānākkhaṇikatoti evaṃ aṭṭha. Paccayabhedato panettha nānākkhaṇikā",
  "atk-abh03a:2495_4": "aṭṭha, sahajātā tīṇīti ekādasa kammapaccayā. Yathā ca purejātapacchājātā, evaṃ vippayuttapaccayopettha",
  "atk-abh03a:2495_5": "chijjati. Arūpadhammā hi arūpadhammānaṃ vippayuttapaccayo na honti. Natthivigatesu",
  "atk-abh03a:2495_6": "satta anantarasadisāva. Evamettha tīṇi pañca satta aṭṭha navāti pañca gaṇanaparicchedā.",
  "atk-abh03a:2495_7": "Tesaṃ vasena paccayasaṃsandane ūnataragaṇanena saddhiṃ saṃsandanesu atirekañca alabbhamānañca",
  "atk-abh03a:2495_8": "apanetvā gaṇanā veditabbā.",
  "atk-abh03a:2496_0": "63-64. Hetuyā saddhiṃ ārammaṇaṃ na labbhati, tathā anantarādayo. Adhipatiyā dveti",
  "atk-abh03a:2496_1": "dukkhapadaṃ ṭhapetvā sesāni dve. Dukkhasampayutto hi hetu adhipati nāma natthi, tasmā",
  "atk-abh03a:2496_2": "so na labbhatīti apanīto. Sesadvayesupi eseva nayo. Iti hetumūlake dveyeva gaṇanaparicchedā,",
  "atk-abh03a:2496_3": "tesaṃ vasena cha ghaṭanāni vuttāni. Tesu paṭhamaṃ avipākabhūtānaṃ ñāṇavippayuttanirādhipatidhammānaṃ",
  "atk-abh03a:2496_4": "vasena vuttaṃ, dutiyaṃ tesaññeva vipākabhūtānaṃ, tatiyacatutthāni tesaññeva ñāṇasampayuttānaṃ,",
  "atk-abh03a:2496_5": "pañcamaṃ avipākabhūtasādhipatiamohavasena, chaṭṭhaṃ vipākabhūtasādhipatiamohavasena.",
  "atk-abh03a:2496_6": "Paṭhamaṃ vā sabbahetuvasena, dutiyaṃ sabbavipākahetuvasena, tatiyaṃ sabbāmohahetuvasena,",
  "atk-abh03a:2496_7": "catutthaṃ sabbavipākāmohahetuvasena. Pañcamaṃ sabbasādhipatiamohavasena, chaṭṭhaṃ",
  "atk-abh03a:2496_8": "sabbasādhipativipākāmohavasena.",
  "atk-abh03a:2497_0": "66. Ārammaṇamūlake adhipatiyā cattārīti ārammaṇādhipativasena sukhaṃ sukhassa, adukkhamasukhassa,",
  "atk-abh03a:2497_1": "adukkhamasukhaṃ adukkhamasukhassa, sukhassāti evaṃ cattāri. Upanissayepi ārammaṇūpanissayavasena",
  "atk-abh03a:2497_2": "cattāro vuttā. Ghaṭanāni panettha ekameva. Adhipatimūlakādīsupi heṭṭhā vuttanayeneva",
  "atk-abh03a:2497_3": "yaṃ labbhati yañca na labbhati, taṃ sabbaṃ sādhukaṃ sallakkhetvā saṃsandanaghaṭanagaṇanā veditabbā.",
  "atk-abh03a:2498_0": "83-87. Paccanīyamhi kusalattike vuttanayeneva anulomato paccaye uddharitvā tattha",
  "atk-abh03a:2498_1": "laddhānaṃ vārānaṃ vasena paccanīyato gaṇanavasena nahetuyā navāti sabbapaccayesu",
  "atk-abh03a:2498_2": "nava vārā dassitā. Te ekamūlakekāvasānānaṃ navannaṃ vissajjanānaṃ vasena “sukhāya",
  "atk-abh03a:2498_3": "vedanāya sampayutto dhammo sukhāya vedanāya sampayuttassa dhammassa nahetupaccayena",
  "atk-abh03a:2498_4": "paccayo, sukhāya vedanāya sampayuttena cittena dānaṃ datvā”tiādinā nayena pāḷiṃ uddharitvā",
  "atk-abh03a:2498_5": "dassetabbā. Paccayasaṃsandane panettha nahetupaccayā…pe… naupanissaye aṭṭhāti nānākkhaṇikakammapaccayavasena",
  "atk-abh03a:2498_6": "veditabbā. Dubbalakammañhi vipākassa na upanissayo hoti. Kevalaṃ pana nānākkhaṇikakammapaccayeneva",
  "atk-abh03a:2498_7": "paccayo hoti. Sesamettha anulomapaccanīyapaccanīyānulomesu ca tesaṃ tesaṃ paccayānaṃ",
  "atk-abh03a:2498_8": "yoge laddhavāravasena sakkā heṭṭhā vuttanayeneva gaṇetuṃ, tasmā na vitthāritanti.",
  "atk-abh03a:2499": "Vedanāttikavaṇṇanā.",
  "atk-abh03a:2500": "3. Vipākattikavaṇṇanā",
  "atk-abh03a:2501_0": "1-23. Vipākattike vipākaṃ dhammaṃ paṭicca vipāko dhammo uppajjati hetupaccayāti ye",
  "atk-abh03a:2501_1": "hetupaccaye terasa vārā vuttā, te saṅkhipitvā gaṇanāya dassetuṃ hetuyā terasāti vuttaṃ.",
  "atk-abh03a:2501_2": "Ārammaṇe pañcātiādīsupi eseva nayo. Evamettha terasa pañca nava satta tīṇi dveti",
  "atk-abh03a:2501_3": "cha gaṇanaparicchedā, tesaṃ vasena paccayasaṃsandane heṭṭhā vuttanayeneva gaṇanā veditabbā.",
  "atk-abh03a:2502_0": "24-52. Paccanīyepi vipākaṃ dhammaṃ paṭicca vipāko dhammo uppajjati nahetupaccayāti",
  "atk-abh03a:2502_1": "ye nahetupaccaye dasa vārā vuttā, te saṅkhipitvā gaṇanāya dassetuṃ nahetuyā dasāti",
  "atk-abh03a:2502_2": "vuttaṃ. Na ārammaṇe pañcātiādīsupi eseva nayo. Evamettha dasa pañca terasa dvādasa",
  "atk-abh03a:2502_3": "dve ekaṃ nava tīṇīti aṭṭha gaṇanaparicchedā, tesaṃ vasena paccayasaṃsandane heṭṭhā",
  "atk-abh03a:2502_4": "vuttanayeneva vitthārato gaṇanā veditabbā. Pāḷi pana saṅkhittā, etesaññeva pana laddhagaṇanaraparicchedānaṃ",
  "atk-abh03a:2502_5": "vārānaṃ vasena saṃsanditvā anulomapaccanīyaṃ paccanīyānulomañca veditabbaṃ.",
  "atk-abh03a:2503": "Sahajātavāro imināva ekagatiko. Paccayanissayasaṃsaṭṭhasampayuttavārā yathāpāḷimeva niyyanti.",
  "atk-abh03a:2504_0": "92. Pañhāvāre kusalākusale niruddheti etasmiṃ vipassanāvasena pavatte kusale sārajjanādivasena",
  "atk-abh03a:2504_1": "pavatte akusale ca niruddhe. Vipāko tadārammaṇatā uppajjatīti kāmāvacaravipāko tadārammaṇatāya",
  "atk-abh03a:2504_2": "uppajjati. Ye pana “vipassanājavanānaṃ vicikicchuddhaccānañca pariyosāne tadārammaṇaṃ",
  "atk-abh03a:2504_3": "natthī”ti vadanti, te imāya tantiyā paṭisedhetabbā. Ākāsānañcāyatanakusalaṃ viññāṇañcāyatanassa",
  "atk-abh03a:2504_4": "kiriyassa ārammaṇapaccayena paccayoti arahattaṃ patvā asamāpannapubbā samāpattiyo",
  "atk-abh03a:2504_5": "paṭilomato samāpajjantassa vasenetaṃ vuttaṃ. Iminā upāyena sabbavissajjanesu sādhukaṃ",
  "atk-abh03a:2504_6": "pāḷiṃ upaparikkhitvā attho veditabbo.",
  "atk-abh03a:2505_0": "120. Hetuyā satta, ārammaṇe nava, adhipatiyā dasātiādīsupi sahajātādhipativasena",
  "atk-abh03a:2505_1": "ārammaṇādhipativasena sahajātanissayavasena purejātanissayavasena anantarūpanissayavasena",
  "atk-abh03a:2505_2": "ārammaṇūpanissayavasena pakatūpanissayavasena sahajātavippayuttavasena purejātapacchājātavippayuttavasenāti",
  "atk-abh03a:2505_3": "yattha yattha yathā yathā yattakāni vissajjanāni labbhanti, tattha tattha tathā tathā",
  "atk-abh03a:2505_4": "tāni sabbāni sallakkhetabbāni. Tathā paccanīyādīsu anulomavasena vāruddharaṇaṃ, anulomato",
  "atk-abh03a:2505_5": "laddhavārānaṃ paccanīyato gaṇanā, paccayasaṃsandanaṃ, anulomapaccanīye paccanīyānulome",
  "atk-abh03a:2505_6": "ca suddhikesu ceva saṃsandanavasena ca pavattesu hetumūlakādīsu labbhamānavāragaṇanā,",
  "atk-abh03a:2505_7": "alabbhamānānaṃ alabbhamānatāti sabbaṃ heṭṭhā vuttanayeneva veditabbaṃ.",
  "atk-abh03a:2506_0": "Yathā cettha, evaṃ ito paresupi tikadukesu. Paṭṭhānapakaraṇañhi pāḷitova anantaṃ",
  "atk-abh03a:2506_1": "aparimāṇaṃ. Tassa padapaṭipāṭiyā atthaṃ vaṇṇayissāmīti paṭipannassa atidīghāyukassāpi",
  "atk-abh03a:2506_2": "āyu nappahoti. Na cassa ekadesaṃ vaṇṇetvā sesamhi nayato dassiyamāne na sakkā attho",
  "atk-abh03a:2506_3": "jānituṃ, tasmā ito paraṃ ettakampi avatvā sesesu tikadukesu heṭṭhā avuttappakārattā",
  "atk-abh03a:2506_4": "yaṃ yaṃ avassaṃ vattabbaṃ, taṃ tadeva vakkhāma. Yaṃ pana avatvā gamissāma, taṃ pāḷinayeneva veditabbanti.",
  "atk-abh03a:2507": "Vipākattikavaṇṇanā.",
  "atk-abh03a:2508": "4. Upādinnattikavaṇṇanā",
  "atk-abh03a:2509": "51. Upādinnupādāniyattikassa pañhāvāre vatthu upādāniyānaṃ khandhānaṃ purejātapaccayena paccayoti pavattiṃ sandhāya vuttaṃ. Paṭisandhiyaṃ pana taṃ purejātaṃ na hoti.",
  "atk-abh03a:2510_0": "72. Upādinnupādāniyo kabaḷīkāro āhāro upādinnupādāniyassa kāyassa āhārapaccayena",
  "atk-abh03a:2510_1": "paccayoti ettha upādinnupādāniyo kabaḷīkārāhāro nāma kammasamuṭṭhānānaṃ rūpānaṃ abbhantaragatā",
  "atk-abh03a:2510_2": "ojā. Upādinnupādāniyassa kāyassāti tasseva kammasamuṭṭhānarūpakāyassa āhārapaccayena",
  "atk-abh03a:2510_3": "paccayo. Rūpajīvitindriyaṃ viya kaṭattārūpānaṃ anupālanaupatthambhanavasena paccayo,",
  "atk-abh03a:2510_4": "na janakavasena. Yaṃ pana maṇḍūkādayo gilitvā ṭhitānaṃ ahiādīnaṃ kāyassa jīvamānakamaṇḍūkādisarīre",
  "atk-abh03a:2510_5": "ojā āhārapaccayena paccayoti vadanti, taṃ na gahetabbaṃ. Na hi jīvamānakasarīre ojā",
  "atk-abh03a:2510_6": "aññassa sarīrassa āhārapaccayataṃ sādheti. Anupādinnupādāniyassa kāyassāti ettha",
  "atk-abh03a:2510_7": "pana janakavasenāpi labbhati. Upādinnupādāniyassa ca anupādinnupādāniyassa cāti ettha",
  "atk-abh03a:2510_8": "ekassa upatthambhakavasena, ekassa janakavasena, ubhinnampi vā upatthambhakavaseneva",
  "atk-abh03a:2510_9": "vutto. Dve pana āhārā ekato paccayā hontā upatthambhakāva honti, na janakā. Sesamettha",
  "atk-abh03a:2510_10": "pāḷimeva sādhukaṃ oloketvā veditabbaṃ.",
  "atk-abh03a:2511": "Upādinnattikavaṇṇanā.",
  "atk-abh03a:2512": "5-22. Saṅkiliṭṭhattikādivaṇṇanā",
  "atk-abh03a:2513": "Saṅkiliṭṭhasaṅkilesikattike sabbaṃ kusalattike vuttanayānusāreneva veditabbaṃ.",
  "atk-abh03a:2514_0": "79. Vitakkattike yathākammūpagañāṇassa parikammanti dibbacakkhuparikammameva tassa",
  "atk-abh03a:2514_1": "uppādanatthāya parikammaṃ. Uppannassa pana vaḷañjanakāle parikammaṃ sandhāyetaṃ vuttaṃ.",
  "atk-abh03a:2514_2": "Sesamettha yathāpāḷimeva niyyāti.",
  "atk-abh03a:2515": "82. Ti tadārammaṇabhavaṅgamūlabhavaṅgānaṃ vasena vuttaṃ. Sesamettha sabbaṃ pāḷivaseneva veditabbaṃ.",
  "atk-abh03a:2516_0": "Dassanattike dassanena pahātabbo rāgo uppajjatītiādīsu dassanena pahātabbo puthujjanassa",
  "atk-abh03a:2516_1": "uppajjati. Bhāvanāya pahātabbo sotāpannassāpīti evaṃ uparimassa uparimassa heṭṭhimā",
  "atk-abh03a:2516_2": "heṭṭhimā nuppajjantīti veditabbā. Dassanena pahātabbo dhammo bhāvanāya pahātabbassa",
  "atk-abh03a:2516_3": "dhammassa ekenapi paccayena paccayo na hoti. Sesamettha pāḷiṃ anugantvā kusalattike",
  "atk-abh03a:2516_4": "vuttalakkhaṇavaseneva veditabbaṃ.",
  "atk-abh03a:2517_0": "Dassanenapahātabbahetukattike dassanenapahātabbahetukādīnaṃ vibhāgo aṭṭhakathākaṇḍe",
  "atk-abh03a:2517_1": "vuttanayeneva veditabbo. Vicikicchuddhaccasahagato moho ahetukattā tatiyapade paviṭṭho.",
  "atk-abh03a:2517_2": "Evamettha yesaṃ dassanabhāvanāhi pahātabbo hetu atthi, te pahātabbahetukā. Yesaṃ",
  "atk-abh03a:2517_3": "so natthi te nevadassanena nabhāvanāyapahātabbahetukāti imaṃ pahātabbahetukavibhāgaṃ",
  "atk-abh03a:2517_4": "ñatvā sesaṃ dassanenapahātabbattike ceva kusalattike ca dassitalakkhaṇānusāreneva veditabbaṃ.",
  "atk-abh03a:2518": "Ācayagāmittike ca paṭiccavārasaṃsaṭṭhavāresu anulomaṃ kusalattikasadisameva. Sesaṃ vissajjanato gaṇanato ca yathāpāḷimeva niyyāti.",
  "atk-abh03a:2519_0": "Sekkhattike asekkho dhammo sekkhassa dhammassa na kenaci paccayena paccayo. Sekkho",
  "atk-abh03a:2519_1": "asekkhassa anantarapakatūpanissayo pana hoti. Sesamettha yathāpāḷimeva niyyāti, tathā parittattike.",
  "atk-abh03a:2520_0": "Parittārammaṇattike appamāṇārammaṇācetanāti sekkhānaṃ gotrabhucetanā, paccavekkhaṇacetanātipi",
  "atk-abh03a:2520_1": "vattuṃ vaṭṭati. Vipākānaṃ parittārammaṇānanti paṭisandhiyaṃ kammaṃ ārammaṇaṃ katvā,",
  "atk-abh03a:2520_2": "pavatte cakkhuviññāṇādivasenarūpādiārammaṇaṃ, tadārammaṇavasena javanena gahitaparittārammaṇañca",
  "atk-abh03a:2520_3": "ārammaṇaṃ katvā uppannānaṃ. Ye pana “gotrabhucittena natthi paṭisandhī”ti vadanti,",
  "atk-abh03a:2520_4": "te iminā suttena paṭisedhetabbā. Sesamettha pāḷinayeneva veditabbaṃ. Hīnattiko saṅkiliṭṭhattikasadiso.",
  "atk-abh03a:2521_0": "Micchattattike micchattaniyato sammattaniyatassa, sammattaniyato vā micchattaniyatassa",
  "atk-abh03a:2521_1": "kenaci paccayena paccayo na hoti. Micchattaniyato vā sammattaniyato vā sahajātādhipatirahito",
  "atk-abh03a:2521_2": "nāma natthi. Sammattaniyate ekantato ārammaṇapurejātaṃ natthi, micchattaniyate siyā",
  "atk-abh03a:2521_3": "ārammaṇapurejātaṃ. Aniyataṃ cittaṃ ārabbha niyatā micchādiṭṭhi uppajjeyya. Sesā niyataṃ",
  "atk-abh03a:2521_4": "ārabbha niyataṃ nuppajjati, micchattaniyataṃ garuṃ katvā na koci dhammo uppajjati.",
  "atk-abh03a:2521_5": "Kusalo micchattassa upanissayapaccayo na hoti. Sesamettha pāḷiyaṃ vuttanayeneva veditabbaṃ.",
  "atk-abh03a:2522_0": "Maggārammaṇattike paṭiccavārassa anulome vipākapaccayo natthi. Kammapaccayepi imasmiṃ",
  "atk-abh03a:2522_1": "tike nānākkhaṇikaṃ na labbhati, tathā uppannattikaatītattikesu. Paccanīye ahetukaṃ",
  "atk-abh03a:2522_2": "maggārammaṇanti ahetukaṃ maggārammaṇaṃ, āvajjanaṃ sandhāyetaṃ vuttaṃ. Sesamettha",
  "atk-abh03a:2522_3": "pāḷianusāreneva veditabbaṃ.",
  "atk-abh03a:2523_0": "Uppannattike ca atītattike ca paṭiccavārādayo natthi, pañhāvāramattameva labbhati.",
  "atk-abh03a:2523_1": "Kasmā? Paṭiccavārādayo hi sahajātapurejātānaññeva honti. Ime ca tikā atītānāgatamissakā.",
  "atk-abh03a:2523_2": "Uppannattike cettha anantarabhāgiyāpi paccayā na labbhanti. Kasmā? Uppannattike atītassa",
  "atk-abh03a:2523_3": "abhāvato. Uppanno ca anuppanno cāti ime cettha dve dhammā uppannassa ca anuppannassa",
  "atk-abh03a:2523_4": "cāti imesaṃ dvinnaṃ na kenaci paccayena paccayo. Anuppanno ca uppādī cāti ime pana",
  "atk-abh03a:2523_5": "dve uppannassa ārammaṇūpanissayavasena dvīhi paccayehi paccayo. Sesamettha pāḷiyaṃ",
  "atk-abh03a:2523_6": "āgatanayeneva veditabbaṃ.",
  "atk-abh03a:2524_0": "Atītattike paccuppannaṃ atītānāgatassa, atītānāgatañca atītānāgatassa na kenaci paccayena",
  "atk-abh03a:2524_1": "paccayo. Nibbānaṃ pana dvīsupi imesu tikesu neva paccayato na paccayuppannato labbhati.",
  "atk-abh03a:2524_2": "Sesamidhāpi pāḷiyaṃ āgatanayeneva veditabbaṃ.",
  "atk-abh03a:2525_0": "Ajjhattattike ajjhattabahiddhāpadaṃ na gahitaṃ. Ajjhattabahiddhāsaṅkhātā hi ubho",
  "atk-abh03a:2525_1": "rāsayo neva ekato paccayā honti, na paccayuppannā; tasmā hatthatale ṭhapitassa sāsapassa",
  "atk-abh03a:2525_2": "vaṇṇopi hatthatalavaṇṇena saddhiṃ ekato ārammaṇaṃ na hotīti veditabbo. Yathā ca ajjhattabahiddhāpadaṃ,",
  "atk-abh03a:2525_3": "evamettha ajjhattārammaṇattikepi ajjhattabahiddhārammaṇapadaṃ na labbhati. Sesaṃ",
  "atk-abh03a:2525_4": "yathāpāḷimeva niyyāti.",
  "atk-abh03a:2526": "Sanidassanattikepi pāḷivaseneva attho gahetabbo. Gaṇanāpettha pāḷiyaṃ āgatavāre saṅkhipitvā heṭṭhā vuttanayeneva saṃsandanesu saṃsanditvā veditabbāti.",
  "atk-abh03a:2527": "Dhammānulome tikapaṭṭhānavaṇṇanā.",
  "atk-abh03a:2528": "2. Dukapaṭṭhānavaṇṇanā",
  "atk-abh03a:2529_0": "Dukapaṭṭhānepi sabbadukesu pañhāvissajjanāni ceva gaṇanā ca pāḷiyaṃ āgatanayeneva",
  "atk-abh03a:2529_1": "veditabbā. Apicettha sahetukahetusampayuttadukānaṃ vissajjanaṃ hetudukavissajjanasadisaṃ;",
  "atk-abh03a:2529_2": "tathā hetūcevasahetukahetūcevahetusampayuttadukānaṃ, tathā sappaccayasaṅkhatadukānaṃ.",
  "atk-abh03a:2529_3": "Idaṃ dukaṃ yathā sappaccayadukaṃ, evaṃ kātabbanti idaṃ yasmā sappaccayo viya appaccayena",
  "atk-abh03a:2529_4": "saṅkhatopi, asaṅkhatena saddhiṃ yojanaṃ na labbhati, tasmā vuttaṃ. Sārammaṇacittasampayuttasaṃsaṭṭhadukāpi",
  "atk-abh03a:2529_5": "sadisavissajjanāyeva; tathā āsavaoghayogagocchakā. Ete hi tayo aññamaññaṃ sadisavissajjanāyeva.",
  "atk-abh03a:2529_6": "Apica lokiyasāsavasaṃyojaniyaganthaniyanīvaraṇiyaparāmaṭṭhasaṅkilesikadukā",
  "atk-abh03a:2529_7": "āsavavippayuttasāsavasaṃyojanavippayuttasaṃyojaniyaganthavippayuttaganthaniyanīvaraṇavippayuttanīvaraṇiyaparāmāsavippayuttaparāmaṭṭhakilesavippayuttasaṅkilesikapariyāpannasauttaradukāta imepi dukā samānā.",
  "atk-abh03a:2530_0": "Kilesadukaṃ saṃyojanadukasadisaṃ. Saṅkiliṭṭhakilesasampayuttanīvaraṇasampayuttadassanenapahātabbasaraṇadukāpi",
  "atk-abh03a:2530_1": "samānā. Tathākilesā ceva saṅkiliṭṭhanīvaraṇā ceva nīvaraṇasampayuttakilesā ceva kilesasampayuttadukā.",
  "atk-abh03a:2530_2": "Iminā nayena sabbesaṃ atthato sadisānaṃ dukānaṃ vissajjanāni sadisāneva hontīti veditabbāni.",
  "atk-abh03a:2530_3": "Sabbasmimpi pana paṭṭhāne kenaciviññeyyadukaṃ na labbhati. Āsavā ceva āsavasampayuttā",
  "atk-abh03a:2530_4": "ca, saṃyojanā ceva saṃyojanasampayuttā ca, ganthā ceva ganthasampayuttā ca, nīvaraṇā",
  "atk-abh03a:2530_5": "ceva nīvaraṇasampayuttā ca, kilesā ceva saṅkiliṭṭhā cāti evarūpesu dukesu vipākapaccayo",
  "atk-abh03a:2530_6": "ceva nānākkhaṇikakammapaccayo ca na labbhati. Nahetusahetukanahetuahetukesu hetupaccayo",
  "atk-abh03a:2530_7": "natthi. Hetū ceva hetusampayuttā ca, āsavā ceva āsavasampayuttā ca, ganthā ceva ganthasampayuttā",
  "atk-abh03a:2530_8": "cāti imesu dukesu nahetunajhānanamaggā na labbhanti. Saṃyojanā ceva saṃyojanasampayuttā",
  "atk-abh03a:2530_9": "ca, nīvaraṇā ceva nīvaraṇasampayuttā ca, kilesā ceva kilesasampayuttā ca, kilesā",
  "atk-abh03a:2530_10": "ceva saṅkiliṭṭhā cāti imesu pana vicikicchuddhaccasahagatassa mohassa vasena nahetupaccayo",
  "atk-abh03a:2530_11": "labbhati; najhānanamaggapaccayā na labbhantīti evaṃ sabbadukesu labbhamānālabbhamānaṃ",
  "atk-abh03a:2530_12": "upaparikkhitvā pāḷivaseneva vāragaṇanā veditabbāti.",
  "atk-abh03a:2531": "Dukapaṭṭhānavaṇṇanā.",
  "atk-abh03a:2532": "3. Dukatikapaṭṭhānavaṇṇanā",
  "atk-abh03a:2533_0": "Dukatikapaṭṭhāne hetuṃ kusalaṃ dhammaṃ paṭicca hetu kusalo dhammo uppajjati hetupaccayāti",
  "atk-abh03a:2533_1": "evaṃ pañhāmattuddhāravaseneva saṅkhepato desanā katā. “Kusalaṃ alobhaṃ paṭicca adoso",
  "atk-abh03a:2533_2": "amoho”tiādinā pana nayena vitthāro vattabbo siyā, so heṭṭhā dassitanayena sakkā avuttopi",
  "atk-abh03a:2533_3": "jānitunti ekapadepi ekapaccayo vā na vutto. Yā panesā saṅkhepato desanā katā, sā",
  "atk-abh03a:2533_4": "evaṃ katāti veditabbā. Hetudukena hi saddhiṃ kusalapadaṃ yojetvā paṭiccavāre anulomassa",
  "atk-abh03a:2533_5": "ceva paccanīyassa ca vasena sabbe labbhamānakapaccayā dassitā, anulomapaccanīyapaccanīyānulomanayā",
  "atk-abh03a:2533_6": "ceva sahajātavārādayo ca na dassitā, kevalaṃ “paṭiccavārasadisaṃyeva vitthāretabba”nti",
  "atk-abh03a:2533_7": "vuttaṃ. Pañhāvāre pañhampi avissajjetvā kevalaṃ pañhuddhāramattaṃ katvā anulomapaccanīyavaseneva",
  "atk-abh03a:2533_8": "labbhamānapaccayā dassitā. Yathā ca kusalapadaṃ, evaṃ akusalaabyākatapadānipi hetudukena",
  "atk-abh03a:2533_9": "saddhiṃ yojetvā hetukusaladukatikaṃ niddisitabbanti vuttaṃ.",
  "atk-abh03a:2534_0": "Tato paraṃ hetuṃ sukhāya vedanāya sampayuttaṃ dhammantiādinā nayena hetuvedanādukatikādīni",
  "atk-abh03a:2534_1": "ekavīsati dukatikāni dassitāni. Yasmā pana hetu nāma sanidassanasappaṭigho anidassanasappaṭigho",
  "atk-abh03a:2534_2": "vā natthi, tasmā hetupadena saddhiṃ sanidassanasappaṭighaanidassanasappaṭighapadāni",
  "atk-abh03a:2534_3": "na yojitāni. Evaṃ hetudukena saddhiṃ labbhamānakavasena dvāvīsati tike yojetvā puna",
  "atk-abh03a:2534_4": "te sahetukadukādīhi saraṇadukapariyosānehi sabbadukehi saddhiṃ yojitā. Tattha yaṃ",
  "atk-abh03a:2534_5": "yaṃ padaṃ yena yena padena saddhiṃ yojanaṃ na gacchati, taṃ taṃ pāḷiyaṃyeva na labbhatīti",
  "atk-abh03a:2534_6": "vuttaṃ. Evamettha ekena dukena saddhiṃ bāvīsati tike yojetvā puna aparena bāvīsati,",
  "atk-abh03a:2534_7": "aparena bāvīsatīti paṭipāṭiyā dukasate labbhamānadukapadehi saddhiṃ dvāvīsati tikā",
  "atk-abh03a:2534_8": "yojitāti dvāvīsati tike gahetvā dukasate pakkhipitvā dukatikapaṭṭhānaṃ nāma desitaṃ.",
  "atk-abh03a:2534_9": "Tattha yesu yesu ṭhānesu nayaṃ dassetvā pāḷiyā saṅkhepo kato, tesu tesu ṭhānesu dassitanayānurūpena",
  "atk-abh03a:2534_10": "tassā vitthāro veditabboti.",
  "atk-abh03a:2535": "Dukatikapaṭṭhānavaṇṇanā.",
  "atk-abh03a:2536": "4. Tikadukapaṭṭhānavaṇṇanā",
  "atk-abh03a:2537_0": "Tikadukapaṭṭhānepi kusalaṃ hetuṃ dhammaṃ paṭicca kusalo hetu dhammo uppajjati hetupaccayāti",
  "atk-abh03a:2537_1": "pañhāmattuddhāravaseneva desanā katā. Tattha yathā heṭṭhā hetudukena saddhiṃ kusalapadaṃ",
  "atk-abh03a:2537_2": "yojetvā sabbapaccayavasena sabbavāresu saṅkhepato desanā katā, evamidha kusalattikena",
  "atk-abh03a:2537_3": "saddhiṃ hetupadaṃ yojetvā sabbapaccayavasena sabbavāresu saṅkhepato desanā katā.",
  "atk-abh03a:2537_4": "Yathā ca hetupadaṃ, evaṃ nahetupadampi kusalattikena saddhiṃ yojetvā kusalattikahetudukaṃ",
  "atk-abh03a:2537_5": "niṭṭhāpitaṃ. Tato paraṃ sukhāya vedanāya sampayuttaṃ hetuṃ dhammantiādinā nayena",
  "atk-abh03a:2537_6": "vedanāttikahetudukādīni ekavīsati tikadukāni dassitāni.",
  "atk-abh03a:2538_0": "Evaṃ bāvīsatiyā tikehi saddhiṃ hetudukaṃ yojetvā puna tehiyeva saddhiṃ sahetukadukādayo",
  "atk-abh03a:2538_1": "saraṇadukapariyosānā labbhamānavasena sabbadukā yojitā. Idhāpi yaṃ yaṃ padaṃ yojanaṃ",
  "atk-abh03a:2538_2": "na gacchati, taṃ taṃ pāḷiyaṃyeva paṭikkhittaṃ. Evaṃ dukasataṃ gahetvā dvāvīsatiyā",
  "atk-abh03a:2538_3": "tikesu pakkhipitvā tikadukapaṭṭhānaṃ nāma desitaṃ. Tatrāpi yena yena nayena pāḷi",
  "atk-abh03a:2538_4": "saṅkhittā, so so nayo vitthārato veditabbo.",
  "atk-abh03a:2539": "Tikadukapaṭṭhānavaṇṇanā.",
  "atk-abh03a:2540": "5. Tikatikapaṭṭhānavaṇṇanā",
  "atk-abh03a:2541_0": "Tikatikapaṭṭhānepi kusalaṃ sukhāya vedanāya sampayuttaṃ dhammaṃ paṭicca kusalo sukhāya",
  "atk-abh03a:2541_1": "vedanāya sampayutto dhammo uppajjati hetupaccayāti pañhuddhāravaseneva saṅkhepato",
  "atk-abh03a:2541_2": "desanā katā. Ettha ca kusalattikaṃ vedanāttikādīhi, vedanāttikādayo ca kusalattikenāti",
  "atk-abh03a:2541_3": "evaṃ tikesuyeva tikā pakkhittā. Yena yena ca padena saddhiṃ yaṃ yaṃ padaṃ yojanaṃ",
  "atk-abh03a:2541_4": "na gacchati, taṃ taṃ hāpetvā labbhamānavaseneva sabbapaccayesu vārā ca gaṇananayā",
  "atk-abh03a:2541_5": "ca dassitā, tasmā te sādhukaṃ pāḷiṃ upaparikkhitvā veditabbā. Yathā ca kusalattikaṃ",
  "atk-abh03a:2541_6": "vedanāttikādīhi, vedanāttikādayo ca tena saddhiṃ yojetvā veditabbā; tathā ekekaṃ",
  "atk-abh03a:2541_7": "tikaṃ sesehi. Sesā ca tehi saddhiṃ yojetvā veditabbāti.",
  "atk-abh03a:2542": "Tikatikapaṭṭhānavaṇṇanā.",
  "atk-abh03a:2543": "6. Dukadukapaṭṭhānavaṇṇanā",
  "atk-abh03a:2544_0": "Dukadukapaṭṭhānepi hetusahetukaṃ dhammaṃ paṭicca hetusahetuko dhammo uppajjati hetupaccayāti",
  "atk-abh03a:2544_1": "pañhuddhāravaseneva saṅkhepato desanā katā. Tattha hetudukaṃ sahetukadukādīhi, sahetukadukādīni",
  "atk-abh03a:2544_2": "ca tena saddhiṃ yojitāni. Ekekaṃ pana dukaṃ sesehi, sesā ca tehi saddhiṃ paṭipāṭiyā",
  "atk-abh03a:2544_3": "yojetabbā. Idañhi dukadukapaṭṭhānaṃ nāma ‘dukesuyeva duke pakkhipitvā’ desitaṃ. Tenettha",
  "atk-abh03a:2544_4": "sabbadukehi saddhiṃ sabbadukānaṃ yojanā veditabbā. Pāḷi pana saṅkhittā. Yena yena",
  "atk-abh03a:2544_5": "ca padena saddhiṃ yaṃ yaṃ padaṃ yojanaṃ na gacchati, taṃ taṃ hāpetvāva desanā katāti.",
  "atk-abh03a:2545": "Dukadukapaṭṭhānavaṇṇanā.",
  "atk-abh03a:2546": "Ettāvatā –",
  "atk-abh03a:2547": "Tikañca paṭṭhānavaraṃ dukuttamaṃ,",
  "atk-abh03a:2548": "Dukaṃ tikañceva tikaṃ dukañca;",
  "atk-abh03a:2549": "Tikaṃ tikañceva dukaṃ dukañca,",
  "atk-abh03a:2550": "Cha anulomamhi nayā sugambhīrāti. –",
  "atk-abh03a:2551_0": "Aṭṭhakathāyaṃ vuttagāthāya dīpitā. Dhammānulomapaṭṭhāne cha nayā niddiṭṭhā honti.",
  "atk-abh03a:2551_1": "Paccayavasena panettha ekekasmiṃ paṭṭhāne anulomādayo cattāro cattāro nayāti ekena",
  "atk-abh03a:2551_2": "pariyāyena catuvīsatinayapaṭimaṇḍitaṃ anulomapaṭṭhānaṃyeva veditabbaṃ.",
  "atk-abh03a:2552": "7-12. Paccanīyapaṭṭhānavaṇṇanā",
  "atk-abh03a:2553_0": "1. Idāni kusalādīnaṃ padānaṃ paṭikkhepavasena dhammānaṃ paccanīyatāya laddhanāmaṃ",
  "atk-abh03a:2553_1": "paccanīyapaṭṭhānaṃ dassetuṃ nakusalaṃ dhammaṃ paṭicca nakusalo dhammo uppajjati hetupaccayātiādi",
  "atk-abh03a:2553_2": "āraddhaṃ. Tattha nakusalaṃ dhammaṃ paṭiccāti kusalassa paccayabhāvaṃ vāreti. Nakusalo",
  "atk-abh03a:2553_3": "dhammo uppajjatīti kusalassa uppattiṃ vāreti, tasmā “akusalābyākataṃ ekaṃ khandhaṃ",
  "atk-abh03a:2553_4": "paṭicca akusalābyākatā tayo khandhā cittasamuṭṭhānañca rūpa”nti evamādinā nayenettha",
  "atk-abh03a:2553_5": "pañhaṃ vissajjitabbaṃ. Tasmiṃ tasmiṃ paccaye laddhagaṇanā pana pāḷiyaṃ vuttāyeva.",
  "atk-abh03a:2553_6": "Yepi vārā sadisavissajjanā, tepi tattheva dassitā. Tasmā sabbamettha heṭṭhā vuttanayānusārena",
  "atk-abh03a:2553_7": "pāḷiṃ upaparikkhitvā veditabbaṃ. Yathā cettha, evaṃ dukapaṭṭhāne, dukatikapaṭṭhāne,",
  "atk-abh03a:2553_8": "tikadukapaṭṭhāne tikatikapaṭṭhāne, dukadukapaṭṭhāne ca.",
  "atk-abh03a:2554": "Ettāvatā –",
  "atk-abh03a:2555": "Tikañca paṭṭhānavaraṃ dukuttamaṃ,",
  "atk-abh03a:2556": "Dukaṃ tikañceva tikaṃ dukañca;",
  "atk-abh03a:2557": "Tikaṃ tikañceva, dukaṃ dukañca,",
  "atk-abh03a:2558": "Cha paccanīyamhi nayā sugambhīrāti. –",
  "atk-abh03a:2559_0": "Aṭṭhakathāyaṃ vuttagāthāya dīpitā. Dhammapaccanīyapaṭṭhāne cha nayā niddiṭṭhā honti.",
  "atk-abh03a:2559_1": "Paccayavasena panettha ekekasmiṃ paṭṭhāne anulomādayo cattāro cattāro nayāti ekena",
  "atk-abh03a:2559_2": "pariyāyena catuvīsatinayapaṭimaṇḍitaṃ paccanīyapaṭṭhānaññeva veditabbaṃ.",
  "atk-abh03a:2560": "Paccanīyapaṭṭhānavaṇṇanā.",
  "atk-abh03a:2561": "13-18. Anulomapaccanīyapaṭṭhānavaṇṇanā",
  "atk-abh03a:2562_0": "1. Idāni kusalādīsu dhammesu paccayadhammaṃ appaṭikkhipitvā paccayuppannassa kusalādibhāvapaṭikkhepavasena",
  "atk-abh03a:2562_1": "dhammānaṃ anulomapaccanīyatāya laddhanāmaṃ anulomapaccanīyapaṭṭhānaṃ dassetuṃ kusalaṃ",
  "atk-abh03a:2562_2": "dhammaṃ paṭicca na kusalo dhammo uppajjati hetupaccayātiādi āraddhaṃ. Tattha kusalaṃ",
  "atk-abh03a:2562_3": "dhammaṃ paṭiccāti kusalassa paccayabhāvaṃ anujānāti. Na kusalo dhammo uppajjatīti",
  "atk-abh03a:2562_4": "kusalasseva uppattiṃ vāreti. Tasmā “kusale khandhe paṭicca cittasamuṭṭhānaṃ rūpa”ntiādinā",
  "atk-abh03a:2562_5": "nayena vissajjanaṃ dassitaṃ, taṃ sabbaṃ pāḷiṃ oloketvā sādhukaṃ sallakkhetabbaṃ.",
  "atk-abh03a:2562_6": "Yampi yena sadisaṃ, yañca yattha labbhati, yo ca yesaṃ vissajjanānaṃ yesu paccayesu",
  "atk-abh03a:2562_7": "gaṇanaparicchedo, so sabbo pāḷiyaṃ dassito, tasmā pāḷiyeva ettha attho. Yathā cettha,",
  "atk-abh03a:2562_8": "evaṃ dukapaṭṭhānādīsupīti.",
  "atk-abh03a:2563": "Ettāvatā –",
  "atk-abh03a:2564": "Tikañca paṭṭhānavaraṃ dukuttamaṃ,",
  "atk-abh03a:2565": "Dukaṃ tikañceva tikaṃ dukañca;",
  "atk-abh03a:2566": "Tikaṃ tikañceva dukaṃ dukañca,",
  "atk-abh03a:2567": "Cha anulomapaccanīyamhi nayā sugambhīrāti. –",
  "atk-abh03a:2568_0": "Aṭṭhakathāyaṃ vuttagāthāya dīpitā dhammānulomapaccanīyapaṭṭhāne cha nayā niddiṭṭhā",
  "atk-abh03a:2568_1": "honti. Paccayavasena panettha ekekasmiṃ paṭṭhāne anulomādayo cattāro cattāro nayāti",
  "atk-abh03a:2568_2": "ekena pariyāyena catuvīsatinayapaṭimaṇḍitaṃ anulomapaccanīyapaṭṭhānaññeva veditabbaṃ.",
  "atk-abh03a:2569": "Anulomapaccanīyapaṭṭhānavaṇṇanā.",
  "atk-abh03a:2570": "19-24. Paccanīyānulomapaṭṭhānavaṇṇanā",
  "atk-abh03a:2571_0": "1. Idāni kusalādīsu dhammesu paccayadhammaṃ paṭikkhipitvā paccayuppannassa kusalādibhāvaṃ",
  "atk-abh03a:2571_1": "appaṭikkhepavasena dhammānaṃ paccanīyānulomatāya laddhanāmaṃ paccanīyānulomapaṭṭhānaṃ",
  "atk-abh03a:2571_2": "dassetuṃ nakusalaṃ dhammaṃ paṭicca akusalo dhammo uppajjati hetupaccayātiādi āraddhaṃ.",
  "atk-abh03a:2571_3": "Tattha nakusalaṃ dhammaṃ paṭiccāti kusalassa paccayabhāvaṃ vāreti. Akusalo dhammo",
  "atk-abh03a:2571_4": "uppajjatīti akusalassa uppattiṃ anujānāti. Nakusalañhi akusalaṃ abyākataṃ vā, tañca",
  "atk-abh03a:2571_5": "sahajātapaccayaṃ katvā uppajjamāno kusalo nāma natthi, tasmā akusalābyākatavasena",
  "atk-abh03a:2571_6": "desanā katā. Tattha “akusalaṃ ekaṃ khandhaṃ paṭicca tayo khandhā”ti evaṃ nakusalaṃ",
  "atk-abh03a:2571_7": "dhammaṃ paṭicca vissajjanaṃ veditabbaṃ. Abyākato dhammo uppajjati hetupaccayāti ayaṃ",
  "atk-abh03a:2571_8": "pana pañho “vipākābyākataṃ kiriyābyākataṃ ekaṃ khandhaṃ paṭicca tayo khandhā cittasamuṭṭhānañca",
  "atk-abh03a:2571_9": "rūpa”nti vissajjitova. Iti sabbapañhesu avissajjitassa atthānurūpaṃ vissajjitassa",
  "atk-abh03a:2571_10": "ca pāḷiāgatameva vissajjanaṃ. Ekekasmiñca tikaduke vārappabhedapaccayagaṇanavidhānaṃ",
  "atk-abh03a:2571_11": "sabbaṃ heṭṭhā vuttanayānusāreneva veditabbaṃ.",
  "atk-abh03a:2572": "Ettāvatā ca –",
  "atk-abh03a:2573": "Tikañca paṭṭhānavaraṃ dukuttamaṃ,",
  "atk-abh03a:2574": "Dukaṃ tikañceva tikaṃ dukañca;",
  "atk-abh03a:2575": "Tikaṃ tikañceva dukaṃ dukañca,",
  "atk-abh03a:2576": "Cha paccanīyānulomamhi nayā sugambhīrāti. –",
  "atk-abh03a:2577_0": "Aṭṭhakathāyaṃ vuttagāthāya dīpitā. Dhammapaccanīyānulomapaṭṭhāne cha nayā niddiṭṭhā",
  "atk-abh03a:2577_1": "honti. Paccayavasena panettha ekekasmiṃ paṭṭhāne anulomādayo cattāro cattāro nayāti",
  "atk-abh03a:2577_2": "ekena pariyāyena catuvīsatinayapaṭimaṇḍitaṃ paccanīyānulomapaṭṭhānaññeva veditabbaṃ.",
  "atk-abh03a:2578": "Paccanīyānulomapaṭṭhānavaṇṇanā.",
  "atk-abh03a:2579_0": "Evaṃ dhammānulomādivasena catūsu vāresu ekekasmiṃ catuvīsatiyā catuvīsatiyā nayānaṃ",
  "atk-abh03a:2579_1": "vasena channavuti nayā honti. Tattha paccayanaye aggahetvā ekekasmiṃ paṭṭhāne tikadukādīnaññeva",
  "atk-abh03a:2579_2": "channaṃ channaṃ nayānaṃ vasenetaṃ catuvīsatinayapaṭimaṇḍitaṃ samantapaṭṭhānamahāpakaraṇaṃ",
  "atk-abh03a:2579_3": "veditabbaṃ. Keci pana “kusalārammaṇo dhammo akusalārammaṇo dhammo”tiādinā nayena",
  "atk-abh03a:2579_4": "ārammaṇamātikaṃ nāma ṭhapetvā “kusalārammaṇo dhammo kusalārammaṇassa dhammassa hetupaccayena",
  "atk-abh03a:2579_5": "paccayo”tiādinā nayena ārammaṇapaṭṭhānaṃ nāma dassetvā aparampi phassādīnaṃ vasenapi",
  "atk-abh03a:2579_6": "phassapaṭṭhānaṃ nāma uddharitvā dassenti. Taṃ neva pāḷiyaṃ na aṭṭhakathāsu sandissatīti",
  "atk-abh03a:2579_7": "idha na vicāritaṃ. Saṅgītiāruḷhapāḷivaseneva panettha vaṇṇanā katāti veditabbā.",
  "atk-abh03a:2580": "Ettāvatā ca –",
  "atk-abh03a:2581": "Sammūḷhā yattha pajā, tantākulādibhāvamāpannā;",
  "atk-abh03a:2582": "Nekavidhadukkhagahanaṃ, saṃsāraṃ nātivattanti.",
  "atk-abh03a:2583": "Paccayabhede kusalo, loke garutampi paccayākāraṃ;",
  "atk-abh03a:2584": "Atinippuṇagambhīraṃ, javanabbhūmiṃ buddhañāṇassa.",
  "atk-abh03a:2585": "Kusalādidhammabhedaṃ, nissāya nayehi vividhagaṇanehi;",
  "atk-abh03a:2586": "Vitthārento sattama-mabhidhammappakaraṇaṃ satthā.",
  "atk-abh03a:2587": "Suvihitasanniṭṭhāno, paṭṭhānaṃ nāma yaṃ pakāsesi;",
  "atk-abh03a:2588": "Saddhāya samāraddhā, yā aṭṭhakathā mayā tassa.",
  "atk-abh03a:2589": "Ācariyānaṃ vādaṃ, avihāya vibhajjavādisissānaṃ;",
  "atk-abh03a:2590": "Atibahuvidhantarāye, lokamhi anantarāyena.",
  "atk-abh03a:2591": "Sā evaṃ ajja katā, cuddasamattehi bhāṇavārehi;",
  "atk-abh03a:2592": "Atthaṃ pakāsayantī, paṭṭhānavarassa sakalassa.",
  "atk-abh03a:2593": "Sanniṭṭhānaṃ pattā yatheva niṭṭhaṃ tathā bahujanassa;",
  "atk-abh03a:2594": "Sampāpuṇantu sīghaṃ, kalyāṇā sabbasaṅkappā.",
  "atk-abh03a:2595": "Ettāvatā –",
  "atk-abh03a:2596": "Sattappakaraṇaṃ nātho, abhidhammamadesayi;",
  "atk-abh03a:2597": "Devātidevo devānaṃ, devalokamhi yaṃ pure.",
  "atk-abh03a:2598": "Tassa aṭṭhakathā esā, sakalassāpi niṭṭhitā;",
  "atk-abh03a:2599": "Ciraṭṭhitatthaṃ dhammassa, niṭṭhapentena taṃ mayā.",
  "atk-abh03a:2600": "Yaṃ pattaṃ kusalaṃ tassa, ānubhāvena pāṇino;",
  "atk-abh03a:2601": "Sabbe saddhammarājassa, ñatvā dhammaṃ sukhāvahaṃ.",
  "atk-abh03a:2602": "Pāpuṇantu visuddhāya, sukhāya paṭipattiyā;",
  "atk-abh03a:2603": "Asokamanupāyāsaṃ, nibbānasukhamuttamaṃ.",
  "atk-abh03a:2604": "Ciraṃ tiṭṭhatu saddhammo, dhamme hontu sagāravā;",
  "atk-abh03a:2605": "Sabbepi sattā kālena, sammā devo pavassatu.",
  "atk-abh03a:2606": "Yathā rakkhiṃsu porāṇā, surājāno tathevimaṃ;",
  "atk-abh03a:2607": "Rājā rakkhatu dhammena, attanova pajaṃ pajanti.",
  "atk-abh03a:2608": "Paṭṭhānappakaraṇa-aṭṭhakathā niṭṭhitā.",
  "atk-abh03a:2609": "Niṭṭhitā ca pañcapakaraṇaṭṭhakathāti.",
  "atk-abh03a:2610": "Nigamanakathā",
  "atk-abh03a:2611_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena",
  "atk-abh03a:2611_1": "sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede",
  "atk-abh03a:2611_2": "sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-abh03a:2611_3": "yuttamuttavādinā vādīvarena mahākavinā pabhinnapaṭisambhidāparivāre chaḷabhiññādippabhedaguṇapaṭimaṇḍite",
  "atk-abh03a:2611_4": "uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ",
  "atk-abh03a:2611_5": "vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "atk-abh03a:2611_6": "therena katā ayaṃ sakalassapi abhidhammapiṭakassa aṭṭhakathā –",
  "atk-abh03a:2612": "Tāva tiṭṭhatu lokasmiṃ, lokanittharaṇesinaṃ;",
  "atk-abh03a:2613": "Dassentī kulaputtānaṃ, nayaṃ paññāvisuddhiyā.",
  "atk-abh03a:2614": "Yāva buddhoti nāmampi, suddhacittassa tādino;",
  "atk-abh03a:2615": "Lokamhi lokajeṭṭhassa, pavattati mahesinoti.",
  "atk-abh03a:2616": "Abhidhammapiṭaka-aṭṭhakathā niṭṭhitā."
}