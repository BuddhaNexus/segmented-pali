{
  "tika-abh01t0:0": "Namo tassa bhagavato arahato sammāsambuddhassa",
  "tika-abh01t0:1": "Abhidhammapiṭake",
  "tika-abh01t0:2": "Dhammasaṅgaṇī-mūlaṭīkā",
  "tika-abh01t0:3": "Vīsatigāthāvaṇṇanā",
  "tika-abh01t0:4_0": "1. Dhammasaṃvaṇṇanāyaṃ satthari paṇāmakaraṇaṃ dhammassa svākkhātabhāvena satthari",
  "tika-abh01t0:4_1": "pasādajananatthaṃ, satthu ca avitathadesanabhāvappakāsanena dhamme pasādajananatthaṃ.",
  "tika-abh01t0:4_2": "Tadubhayappasādā hi dhammasampaṭipatti mahato ca atthassa siddhi hotīti. Atha vā",
  "tika-abh01t0:4_3": "ratanattayapaṇāmavacanaṃ attano ratanattayapasādassa viññāpanatthaṃ, taṃ pana viññūnaṃ",
  "tika-abh01t0:4_4": "cittārādhanatthaṃ, taṃ aṭṭhakathāya gāhaṇatthaṃ, taṃ sabbasampattinipphādanatthanti.",
  "tika-abh01t0:4_5": "Idaṃ pana ācariyena adhippetappayojanaṃ antarāyavisosanaṃ. Vakkhati hi “nipaccakārassetassa…pe…",
  "tika-abh01t0:4_6": "asesato”ti. Ratanattayapaṇāmakaraṇañhi antarāyakarāpuññavighātakarapuññavisesabhāvato",
  "tika-abh01t0:4_7": "maṅgalabhāvato bhayādiupaddavanivāraṇato ca antarāyavisosane samatthaṃ hoti. Kathaṃ",
  "tika-abh01t0:4_8": "panetassāpuññavighātakarādibhāvo vijānitabboti? “Yasmiṃ mahānāma samaye ariyasāvako",
  "tika-abh01t0:4_9": "tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hotī”tiādivacanato,",
  "tika-abh01t0:4_10": "“pūjā ca pūjaneyyānaṃ, etaṃ maṅgalamuttama”nti ca, “evaṃ buddhaṃ sarantānaṃ, dhammaṃ",
  "tika-abh01t0:4_11": "saṅghañca bhikkhavo. Bhayaṃ vā chambhitattaṃ vā, lomahaṃso na hessatī”ti ca vacanatoti.",
  "tika-abh01t0:5_0": "Tattha yassa satthuno paṇāmaṃ kattukāmo, tassa guṇavisesadassanatthaṃ “karuṇā viyā”tiādimāha.",
  "tika-abh01t0:5_1": "Guṇavisesavā hi paṇāmāraho hoti, paṇāmārahe ca kato paṇāmo vuttappayojanasiddhikarova",
  "tika-abh01t0:5_2": "hotīti. Bhagavato ca desanā vinayapiṭake karuṇāppadhānā, suttantapiṭake paññākaruṇāppadhānā.",
  "tika-abh01t0:5_3": "Teneva ca kāraṇena vinayapiṭakassa saṃvaṇṇanaṃ karontena karuṇāppadhānā bhagavato",
  "tika-abh01t0:5_4": "thomanā katā, āgamasaṃvaṇṇanañca karontena ubhayappadhānā, abhidhammadesanā pana",
  "tika-abh01t0:5_5": "paññāppadhānāti katvā paññāppadhānameva thomanaṃ karonto “karuṇā viya sattesū”ti",
  "tika-abh01t0:5_6": "karuṇaṃ upamābhāvena gahetvā paññāya thometi.",
  "tika-abh01t0:6_0": "Tattha karuṇā viyāti nidassanavacanametaṃ, yassa yathā karuṇā sabbesu sattesu pavattittha,",
  "tika-abh01t0:6_1": "evaṃ sabbesu ñeyyadhammesu paññāpi pavattitthāti attho. Sattesūti visayanidassanametaṃ.",
  "tika-abh01t0:6_2": "Paññāti nidassetabbadhammanidassanaṃ. Yassāti tadadhiṭṭhānapuggalanidassanaṃ. Mahesinoti",
  "tika-abh01t0:6_3": "tabbisesanaṃ. Ñeyyadhammesūti paññāvisayanidassanaṃ. Sabbesūti tabbisesanaṃ. Pavattitthāti",
  "tika-abh01t0:6_4": "kiriyānidassanaṃ. Yathārucīti vasībhāvanidassanaṃ.",
  "tika-abh01t0:7_0": "Tattha kiratīti karuṇā, paradukkhaṃ vikkhipati apanetīti attho. Rūpādīsu sattā visattāti",
  "tika-abh01t0:7_1": "sattā. Tassā pana paññattiyā khandhasantāne niruḷhabhāvato nicchandarāgāpi “sattā”ti",
  "tika-abh01t0:7_2": "vuccanti. Pajānātīti paññā, yathāsabhāvaṃ pakārehi paṭivijjhatīti attho. Yassāti",
  "tika-abh01t0:7_3": "aniyamanaṃ. “Tassa pāde namassitvā”ti etena niyamanaṃ veditabbaṃ. Mahesīti mahante",
  "tika-abh01t0:7_4": "sīlakkhandhādayo esi gavesīti mahesi. Ñātabbāti ñeyyā, sabhāvadhāraṇādinā atthena",
  "tika-abh01t0:7_5": "dhammā. Tattha “ñeyyā”ti vacanena dhammānaṃ añeyyattaṃ paṭikkhipati. “Dhammā”ti vacanena",
  "tika-abh01t0:7_6": "ñeyyānaṃ sattajīvādibhāvaṃ paṭikkhipati. Ñeyyā ca te dhammā cāti ñeyyadhammā. Sabbesūti",
  "tika-abh01t0:7_7": "anavasesapariyādānaṃ. Tena aññātābhāvaṃ dasseti. Pavattitthāti uppajjittha. Yathārucīti",
  "tika-abh01t0:7_8": "yā yā ruci yathāruci, rucīti ca icchā, kattukāmatā sā. Yā yā pavattā tappabhedā,",
  "tika-abh01t0:7_9": "yathā vā ruci tathā, rucianurūpaṃ pavattā “yathāruci pavattitthā”ti vuccati. Yathā",
  "tika-abh01t0:7_10": "yathā vā ruci pavattā, tathā tathā pavattā paññā “yathāruci pavattitthā”ti vuccati.",
  "tika-abh01t0:8_0": "Tattha bhagavati pavattāva karuṇā bhagavato paññāya nidassananti gahetabbā. Sā hi",
  "tika-abh01t0:8_1": "asādhāraṇā mahākaruṇā, na aññā. Yassāti ca karuṇāpaññānaṃ ubhinnampi ādhārapuggalanidassanaṃ.",
  "tika-abh01t0:8_2": "Na hi nirādhārā karuṇā atthīti “karuṇā”ti vutte tadādhārabhūto puggalo nidassetabbo",
  "tika-abh01t0:8_3": "hoti, so ca idha añño vutto natthi, na ca āsannaṃ vajjetvā dūrassa gahaṇe payojanaṃ",
  "tika-abh01t0:8_4": "atthīti “yassā”ti nidassitapuggalova karuṇāya ādhāro. Tena idaṃ vuttaṃ hoti “yassa",
  "tika-abh01t0:8_5": "attano karuṇā viya paññāpi pavattitthā”ti. Kathaṃ pana karuṇā sattesu pavattittha",
  "tika-abh01t0:8_6": "yathā paññāpi dhammesu pavattitthāti? Niravasesato yathāruci ca. Bhagavato hi karuṇā",
  "tika-abh01t0:8_7": "kañci sattaṃ avajjetvā sabbesu sattesu niravasesesu pavattati, pavattamānā ca rucivasena",
  "tika-abh01t0:8_8": "ekasmiṃ anekesu ca aññehi asādhāraṇā pavattati. Na hi aññesaṃ “mahoghapakkhandānaṃ",
  "tika-abh01t0:8_9": "sattānaṃ natthañño koci oghā uddhatā aññatra mayā”ti passantānaṃ karuṇokkamanaṃ hoti",
  "tika-abh01t0:8_10": "yathā bhagavatoti. Paññāpi bhagavato sabbesu dhammesu niravasesesu pavattati, pavattamānā",
  "tika-abh01t0:8_11": "ca ekasmiṃ anekesu ca dhammesu sabhāvakiccādijānanena anāvaraṇā asādhāraṇā pavattati",
  "tika-abh01t0:8_12": "yathāruci, yathā ca passantassa bhagavato karuṇā yathāruci pavattati. Taṃ sabbaṃ",
  "tika-abh01t0:8_13": "paṭisambhidāmagge mahākaruṇāñāṇavibhaṅgavasena jānitabbaṃ, paññāya ca yathāruci pavatti",
  "tika-abh01t0:8_14": "sesāsādhāraṇañāṇavibhaṅgādivasena. Paññāgahaṇena ca tīsu kālesu appaṭihatañāṇaṃ catusaccañāṇaṃ",
  "tika-abh01t0:8_15": "catupaṭisambhidāñāṇaṃ, karuṇāgahaṇena mahākaruṇāsamāpattiñāṇassa gahitattā taṃ vajjetvā",
  "tika-abh01t0:8_16": "aññāni asādhāraṇañāṇāni catuvesārajjañāṇaṃ dasabalāni cha abhiññā catucattālīsa ñāṇavatthūni",
  "tika-abh01t0:8_17": "sattasattati ñāṇavatthūnīti evamādayo aneke paññāppabhedā saṅgayhanti, tasmā tassā",
  "tika-abh01t0:8_18": "tassā paññāya pavattivasena yathāruci pavatti veditabbā. Tenāha “karuṇā viya…pe… yathārucī”ti.",
  "tika-abh01t0:9_0": "Tattha karuṇāgahaṇena mahābodhiyā mūlaṃ dasseti. Mahādukkhasambādhappaṭipannañhi",
  "tika-abh01t0:9_1": "sattanikāyaṃ disvā “tassa natthañño koci saraṇaṃ, ahametaṃ mutto mocessāmī”ti karuṇāya",
  "tika-abh01t0:9_2": "sañcoditamānaso abhinīhāraṃ dīpaṅkarassa bhagavato pādamūle katvā bodhisambhāre samodhānetvā",
  "tika-abh01t0:9_3": "anupubbena sambodhiṃ pattoti karuṇā mahābodhiyā mūlanti. Sattesūti etena mahābodhiyā",
  "tika-abh01t0:9_4": "payojanaṃ dasseti. Sattā hi mahābodhiṃ payojenti. Sattasantāraṇatthañhi sabbaññutā",
  "tika-abh01t0:9_5": "abhipatthitā. Yathāha –",
  "tika-abh01t0:10": "“Kiṃ me ekena tiṇṇena, purisena thāmadassinā;",
  "tika-abh01t0:11": "Sabbaññutaṃ pāpuṇitvā, santāressaṃ sadevaka”nti. ;",
  "tika-abh01t0:12_0": "Paññāgahaṇena mahābodhiṃ dasseti. Sabbaññutāya hi padaṭṭhānabhūtaṃ maggañāṇaṃ, maggañāṇapadaṭṭhānañca",
  "tika-abh01t0:12_1": "sabbaññutaññāṇaṃ “mahābodhī”ti vuccatīti. Ñeyyadhammesu sabbesūti etena santāretabbānaṃ",
  "tika-abh01t0:12_2": "sattānaṃ abhiññeyyapariññeyyapahātabbabhāvetabbasacchikātabbe khandhāyatanadhātusaccindriyapaṭiccasamuppādasatipaṭṭhānādibhede",
  "tika-abh01t0:12_3": "kusalādibhede ca sabbadhamme dasseti. Pavattittha yathārucīti etena paṭivedhapaccavekkhaṇapubbaṅgamadesanāñāṇappavattidīpanena",
  "tika-abh01t0:12_4": "payojanasampattiṃ dasseti. Sabbadhammānañhi paṭivedhañāṇaṃ bodhipallaṅke ahosi. Maggañāṇameva",
  "tika-abh01t0:12_5": "hi tanti. Paccavekkhaṇañāṇañca visesena ratanagharasattāhe ahosi. Evaṃ paṭividdhapaccavekkhitānaṃ",
  "tika-abh01t0:12_6": "dhammānaṃ dhammacakkappavattanādīsu desanāñāṇaṃ ahosi, visesena ca paṇḍukambalasilāyaṃ",
  "tika-abh01t0:12_7": "sattappakaraṇadesanāyanti. Desanāñāṇena ca desento bhagavā sattesu hitapaṭipattiṃ",
  "tika-abh01t0:12_8": "paṭipajjatīti. Etena sabbena attahitapaṭipattiṃ parahitapaṭipattiñca dasseti. Mahābodhidassanena",
  "tika-abh01t0:12_9": "hi attahitapaṭipatti, itarehipi parahitapaṭipatti dassitāti. Tena attahitapaṭipannādīsu",
  "tika-abh01t0:12_10": "catūsu puggalesu bhagavato catutthapuggalabhāvaṃ dasseti, tena ca anuttaradakkhiṇeyyabhāvaṃ",
  "tika-abh01t0:12_11": "niratisayapaṇāmārahabhāvañca attano ca kiriyāya khettaṅgatabhāvaṃ dasseti.",
  "tika-abh01t0:13_0": "Ettha ca karuṇāgahaṇena lokiyesu mahaggatabhāvappattāsādhāraṇaguṇadīpanato sabbalokiyaguṇasampatti",
  "tika-abh01t0:13_1": "bhagavato dassitā hoti, paññāgahaṇenapi sabbaññutaññāṇapadaṭṭhānamaggañāṇadīpanato",
  "tika-abh01t0:13_2": "sabbalokuttaraguṇasampatti. Karuṇāvacanena ca upagamanaṃ nirupakkilesaṃ, paññāvacanena",
  "tika-abh01t0:13_3": "apagamanaṃ dasseti. Upagamanaṃ dassento ca loke sañjātasaṃvaḍḍhabhāvaṃ dasseti, apagamanaṃ",
  "tika-abh01t0:13_4": "dassento lokena anupalittataṃ. “Karuṇā viya sattesū”ti ca lokasamaññānurūpaṃ bhagavato",
  "tika-abh01t0:13_5": "pavattiṃ dasseti, “ñeyyadhammesu sabbesu yathāruci paññā pavattitthā”ti etena samaññāya",
  "tika-abh01t0:13_6": "anatidhāvanaṃ. Sabbadhammasabhāvānavabodhe hi sati samaññaṃ atidhāvitvā “satto jīvo",
  "tika-abh01t0:13_7": "atthī”ti parāmasanaṃ hotīti. Sabbesañca buddhaguṇānaṃ karuṇā ādi tannidānabhāvato,",
  "tika-abh01t0:13_8": "paññā pariyosānaṃ tato uttarikaraṇīyābhāvato. Ādipariyosānadassanena ca sabbe buddhaguṇā",
  "tika-abh01t0:13_9": "dassitāva honti. Karuṇāgahaṇena ca sīlakkhandhapubbaṅgamo samādhikkhandho dassito",
  "tika-abh01t0:13_10": "hoti. Karuṇānidānañhi sīlaṃ tato pāṇātipātādiviratippavattito tassā ca jhānattayasampayogato.",
  "tika-abh01t0:13_11": "Paññāvacanena paññākkhandho. Sīlañca sabbabuddhaguṇānaṃ ādi, samādhi majjhaṃ, paññā",
  "tika-abh01t0:13_12": "pariyosānanti evampi ādimajjhapariyosānakalyāṇā sabbe buddhaguṇā dassitā honti.",
  "tika-abh01t0:14_0": "2. Evaṃ saṅkhepena sabbabuddhaguṇehi bhagavantaṃ thometvā yassā saṃvaṇṇanaṃ kattukāmo,",
  "tika-abh01t0:14_1": "tāya abhidhammadesanāya aññehi asādhāraṇāya thometuṃ “dayāya tāyā”tiādimāha. Tassā",
  "tika-abh01t0:14_2": "pana desanāya nidānañca samuṭṭhānañca dassetuṃ “dayāya tāyā”tiādi vuttaṃ. Nidānañca",
  "tika-abh01t0:14_3": "duvidhaṃ abbhantaraṃ bāhirañcāti. Abbhantaraṃ karuṇā, bāhiraṃ desakālādi. Samuṭṭhānaṃ",
  "tika-abh01t0:14_4": "desanāpaññā. Tattha abbhantaranidānaṃ dassento “dayāya tāya sattesu, samussāhitamānaso”ti",
  "tika-abh01t0:14_5": "āha. Tattha dayāti karuṇā adhippetā. Tāya hi samussāhito abhidhammakathāmaggaṃ sampavattayīti.",
  "tika-abh01t0:14_6": "Tāyāti ayaṃ ta-saddo pubbe vuttassa paṭiniddeso hoti.",
  "tika-abh01t0:15_0": "Purimagāthāya ca padhānabhāvena paññā niddiṭṭhā, tabbisesanabhāvena karuṇā. Sā hi",
  "tika-abh01t0:15_1": "tassā nidassanabhūtā appadhānā taṃ visesetvā vinivattā, tasmā “tāyā”ti paṭiniddesaṃ",
  "tika-abh01t0:15_2": "nārahati. Yā ca padhānabhūtā paññā, sā desanāya samuṭṭhānaṃ, na samussāhinīti tassā",
  "tika-abh01t0:15_3": "ca paṭiniddeso na yuttoti? Paññāya tāva paṭiniddeso na yuttoti suvuttametaṃ, karuṇāya",
  "tika-abh01t0:15_4": "pana paṭiniddeso no na yutto “dayāya tāyā”ti dvinnaṃ padānaṃ samānādhikaraṇabhāvato.",
  "tika-abh01t0:15_5": "Samānādhikaraṇānañhi dvinnaṃ padānaṃ rūpakkhandhādīnaṃ viya visesanavisesitabbabhāvo",
  "tika-abh01t0:15_6": "hoti. Rūpa-saddo hi aññakkhandhanivattanatthaṃ vuccamāno visesanaṃ hoti, khandha-saddo",
  "tika-abh01t0:15_7": "ca nivattetabbagahetabbasādhāraṇavacanabhāvato visesitabbo, evamidhāpi “dayāya tāyā”ti",
  "tika-abh01t0:15_8": "dvinnaṃ padānaṃ ekavibhattiyuttānaṃ samānādhikaraṇabhāvato visesanavisesitabbabhāvo",
  "tika-abh01t0:15_9": "hoti. Tattha dayā samussāhinīti padhānā, nivattetabbagahetabbasādhāraṇavacanañcidaṃ.",
  "tika-abh01t0:15_10": "Tasmā “dayāyā”ti visesitabbavacanametaṃ, tassa ca yathā visesanaṃ hoti “tāyā”ti idaṃ",
  "tika-abh01t0:15_11": "vacanaṃ, tathā tassa paṭiniddesabhāvo yojetabbo. Na hi paññāpaṭiniddesabhāve dayāvisesanaṃ",
  "tika-abh01t0:15_12": "ta-saddo hoti, karuṇāpaṭiniddesabhāve ca hotīti. Padhānañca paññaṃ vajjetvā “dayāyā”ti",
  "tika-abh01t0:15_13": "etena sambajjhamāno “tāyā”ti ayaṃ ta-saddo appadhānāya karuṇāya paṭiniddeso bhavitumarahati.",
  "tika-abh01t0:15_14": "Ayamettha attho – yāya dayāya samussāhito, na sā yā kāci, sabbaññutaññāṇassa pana",
  "tika-abh01t0:15_15": "nidassanabhūtā mahākaruṇā, tāya samussāhitoti.",
  "tika-abh01t0:16_0": "Kathaṃ pana karuṇā “dayā”ti ñātabbā, nanu vuttaṃ “dayāpanno”ti etassa aṭṭhakathāyaṃ",
  "tika-abh01t0:16_1": "“mettacittataṃ āpanno”ti, tasmā dayā mettāti yujjeyya, na karuṇāti? Yadi evaṃ “adayāpanno”ti",
  "tika-abh01t0:16_2": "etassa aṭṭhakathāyaṃ “nikkaruṇataṃ āpanno”ti vuttanti dayā mettāti ca na yujjeyya,",
  "tika-abh01t0:16_3": "tasmā dayā-saddo yattha yattha pavattati, tattha tattha adhippāyavasena yojetabbo.",
  "tika-abh01t0:16_4": "Dayā-saddo hi anurakkhaṇatthaṃ antonītaṃ katvā pavattamāno mettāya ca karuṇāya ca",
  "tika-abh01t0:16_5": "pavattatīti no na yujjati. Evañhi aṭṭhakathānaṃ avirodho hotīti. Karuṇā ca desanāya",
  "tika-abh01t0:16_6": "nidānabhāvena vuttā, na mettā “accantameva hi taṃ samayaṃ bhagavā karuṇāvihārena",
  "tika-abh01t0:16_7": "vihāsī”ti evamādīsu, tasmā idha karuṇāva dayāvacanena gahitāti veditabbā. Sā hi samussāhinī,",
  "tika-abh01t0:16_8": "na mettā, mettā pana paññāgatikapavattinī hotīti.",
  "tika-abh01t0:17_0": "“Sattesū”ti kasmā evaṃ vuttaṃ, nanu “tāyā”ti etena vacanena sattavisayā karuṇā gahitāti?",
  "tika-abh01t0:17_1": "No na gahitā, purimagāthāya pana “sattesu karuṇā yathāruci pavattitthā”ti sappadesasattavisayā",
  "tika-abh01t0:17_2": "nippadesasattavisayā ca sabbā vuttā, idha pana nippadesasattavisayataṃ gahetuṃ “sattesū”ti",
  "tika-abh01t0:17_3": "nippadesasattavisayabhūtā dassitā. Tena sabbasattavisayāya karuṇāya samussāhito abhidhammakathāmaggaṃ",
  "tika-abh01t0:17_4": "devānaṃ sampavattayi, na devavisayāya eva, tasmā sabbasattahitatthaṃ abhidhammakathāmaggaṃ",
  "tika-abh01t0:17_5": "devānaṃ sampavattayi, na devānaṃyeva atthāyāti ayamattho dassitova hoti. Atha vā",
  "tika-abh01t0:17_6": "“sattesū”ti idaṃ na dayāya ālambananidassanaṃ, samussāhanavisayo pana etena dassito.",
  "tika-abh01t0:17_7": "Abhidhammakathāmaggappavattanatthañhi bhagavā karuṇāya na devesuyeva samussāhito,",
  "tika-abh01t0:17_8": "sabbabodhaneyyesu pana sattesu samussāhito sabbesaṃ atthāya pavattattā, tasmā sattesu",
  "tika-abh01t0:17_9": "samussāhitamānasoti sattesu visayabhūtesu nimittabhūtesu vā samussāhitamānaso uyyojitacittoti attho daṭṭhabbo.",
  "tika-abh01t0:18_0": "Evaṃ abbhantaranidānaṃ dassetvā bāhiranidānaṃ dassento “pāṭihīrāvasānamhī”tiādimāha.",
  "tika-abh01t0:18_1": "Tattha yasmiṃ kāle bhagavatā abhidhammakathāmaggo pavattito, taṃ dassetuṃ “pāṭihīrāvasānamhi",
  "tika-abh01t0:18_2": "vasanto”ti vuttaṃ. “Avasānamhi vasanto tidasālaye”ti vacanato yassāvasānamhi tidasālaye",
  "tika-abh01t0:18_3": "vasi, taṃ kaṇḍambamūle kataṃ yamakapāṭihāriyaṃ idha “pāṭihīra”nti vuttaṃ, na bodhimūlādīsu",
  "tika-abh01t0:18_4": "kataṃ pāṭihāriyaṃ, nāpi ādesanānusāsaniyoti viññāyati, pākaṭattā ca āsannattā ca",
  "tika-abh01t0:18_5": "tadeva gahitanti daṭṭhabbaṃ. Pāṭihāriyapadassa vacanatthaṃ “paṭipakkhaharaṇato rāgādikilesāpanayanato",
  "tika-abh01t0:18_6": "pāṭihāriya”nti vadanti, bhagavato pana paṭipakkhā rāgādayo na santi ye haritabbā.",
  "tika-abh01t0:18_7": "Puthujjanānampi hi vigatupakkilese aṭṭhaṅgaguṇasamannāgate citte hatapaṭipakkhe iddhividhaṃ",
  "tika-abh01t0:18_8": "pavattati, tasmā tattha pavattavohārena ca na sakkā idha “pāṭihāriya”nti vattuṃ.",
  "tika-abh01t0:18_9": "Sace pana mahākāruṇikassa bhagavato veneyyagatā ca kilesā paṭipakkhā, tesaṃ haraṇato",
  "tika-abh01t0:18_10": "“pāṭihāriya”nti vuttaṃ, evaṃ sati yuttametaṃ. Atha vā bhagavato ca sāsanassa ca paṭipakkhā",
  "tika-abh01t0:18_11": "titthiyā, tesaṃ haraṇato pāṭihāriyaṃ. Te hi diṭṭhiharaṇavasena diṭṭhippakāsane asamatthabhāvena",
  "tika-abh01t0:18_12": "ca iddhiādesanānusāsanīhi haritā apanītā hontīti. Atha vā paṭīti ayaṃ saddo “pacchā”ti",
  "tika-abh01t0:18_13": "etassa atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu viya,",
  "tika-abh01t0:18_14": "tasmā samāhite citte vigatupakkilese ca katakiccena pacchā haritabbaṃ pavattetabbanti",
  "tika-abh01t0:18_15": "paṭihāriyaṃ, attano vā upakkilesesu catutthajjhānamaggehi haritesu pacchā haraṇaṃ",
  "tika-abh01t0:18_16": "paṭihāriyaṃ, iddhiādesanānusāsaniyo ca vigatupakkilesena katakiccena ca sattahitatthaṃ",
  "tika-abh01t0:18_17": "puna pavattetabbā, haritesu ca attano upakkilesesu parasattānaṃ upakkilesaharaṇāni",
  "tika-abh01t0:18_18": "hontīti paṭihāriyāni bhavanti, paṭihāriyameva pāṭihāriyaṃ. Paṭihāriye vā iddhiādesanānusāsanisamudāye",
  "tika-abh01t0:18_19": "bhavaṃ ekekaṃ pāṭihāriyanti vuccati. Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-abh01t0:18_20": "tattha jātaṃ, tasmiṃ vā nimittabhūte, tato vā āgatanti pāṭihāriyaṃ. Pāṭihāriyameva",
  "tika-abh01t0:18_21": "idha “pāṭihīra”nti vuttaṃ. Avasānamhi vasantoti etehi kālaṃ nidasseti. Pāṭihīrakaraṇāvasānena",
  "tika-abh01t0:18_22": "hi tidasālayavāsena ca paricchinno abhidhammakathāmaggappavattanassa kāloti. Tidasālayeti",
  "tika-abh01t0:18_23": "desaṃ nidasseti. So hi abhidhammakathāmaggappavattanassa deso tattha vasantena pavattitattāti.",
  "tika-abh01t0:19_0": "3. Tatthāpi desavisesadassanatthaṃ “pāricchattakamūlamhī”tiādi vuttaṃ. Yugandhareti",
  "tika-abh01t0:19_1": "sītapabbatesveko dvecattālīsayojanasahassubbedho, ādicco ca tadubbedhamaggacārī,",
  "tika-abh01t0:19_2": "so sati sambhave yathā yugandhare sobheyya, evaṃ sobhamāno nisinnoti attho.",
  "tika-abh01t0:20_0": "4-5. Idāni puggale dhammapaṭiggāhake apadisanto “cakkavāḷasahassehī”tiādimāha. Sabbasoti",
  "tika-abh01t0:20_1": "samantato āgamma sabbehi disābhāgehi, sannivesavasena vā samantato sanniviṭṭhehi",
  "tika-abh01t0:20_2": "dasahi cakkavāḷasahassehīti adhippāyo, na sabbaso cakkavāḷasahassehi dasahi dasahīti.",
  "tika-abh01t0:20_3": "Evaṃ sati cattālīsacakkavāḷasahassehi adhikehi vā āgamanaṃ vuttaṃ siyā, na cetaṃ",
  "tika-abh01t0:20_4": "adhippetanti. Samantato sannisinnenāti vā yojetabbaṃ. Samaṃ, sammā vā nisinnena sannisinnena,",
  "tika-abh01t0:20_5": "aññamaññaṃ abyābādhetvā bhagavati gāravaṃ katvā sotaṃ odahitvā nisajjadose vajjitabbe",
  "tika-abh01t0:20_6": "vajjetvā nisinnenāti attho. Mātaraṃ pamukhaṃ katvā sannisinnena devānaṃ gaṇena parivāritoti",
  "tika-abh01t0:20_7": "vā, mātaraṃ pamukhaṃ katvā abhidhammakathāmaggaṃ sampavattayīti vā yojanā kātabbā.",
  "tika-abh01t0:21_0": "Idāni desanāya samuṭṭhānaṃ dassento “tassā paññāya tejasā”ti āha. Yā sā ādimhi karuṇāya",
  "tika-abh01t0:21_1": "upamitā sabbañeyyadhammānaṃ yathāsabhāvajānanasamatthā, tesaṃ desetabbappakārajānanasamatthā,",
  "tika-abh01t0:21_2": "bodhetabbapuggalānaṃ āsayādhimuttiyādivibhāvanasamatthā ca paññā, tassā ca yathāvuttabalayogatoti",
  "tika-abh01t0:21_3": "attho. Tena sabbaññutaññāṇameva abhidhammakathāya samuṭṭhānabhāve samatthaṃ, nāññanti",
  "tika-abh01t0:21_4": "imamatthaṃ dīpento abhidhammakathāya asādhāraṇabhāvaṃ dasseti. Maggoti upāyo. Khandhāyatanādīnaṃ",
  "tika-abh01t0:21_5": "kusalādīnañca dhammānaṃ avabodhassa, saccappaṭivedhasseva vā upāyabhāvato “abhidhammakathāmaggo”ti",
  "tika-abh01t0:21_6": "vutto. Pabandho vā “maggo”ti vuccati. So hi dīghattā maggo viyāti maggo, tasmā abhidhammakathāpabandho",
  "tika-abh01t0:21_7": "“abhidhammakathāmaggo”ti vutto. Devānaṃ gaṇena parivāritoti vatvā puna devānanti",
  "tika-abh01t0:21_8": "vacanaṃ tesaṃ gahaṇasamatthataṃ dīpeti. Na hi asamatthānaṃ bhagavā desetīti.",
  "tika-abh01t0:22_0": "6. Evaṃ karuṇāpaññāmukhehi guṇehi bhagavato abhidhammakathāmaggappavattanena ca hitappaṭipattiyā",
  "tika-abh01t0:22_1": "paramapaṇāmārahataṃ dassetvā idāni adhippetaṃ paṇāmaṃ karonto āha “tassa pāde namassitvā”ti.",
  "tika-abh01t0:22_2": "Bhagavato thomaneneva ca dhammassa svākkhātatā saṅghassa ca suppaṭipannatā dassitā",
  "tika-abh01t0:22_3": "hoti tappabhavassa anaññathābhāvato, tasmā paṇāmārahaṃ tañca ratanadvayaṃ paṇamanto",
  "tika-abh01t0:22_4": "“saddhammañcassa…pe… cañjali”nti āha. Tattha yasmā buddho “sadevake loke tathāgato",
  "tika-abh01t0:22_5": "vandanīyo”ti, saṅgho ca “suppaṭipanno…pe… añjalikaraṇīyo”ti vutto, tasmā “tassa pāde",
  "tika-abh01t0:22_6": "namassitvā, katvā saṅghassa cañjali”nti vuttaṃ. Dhammo pana svākkhātatādiguṇayutto",
  "tika-abh01t0:22_7": "tathānussaraṇena pūjetabbo hoti “tameva dhammaṃ sakkatvā garuṃkatvā upanissāya vihareyya”nti",
  "tika-abh01t0:22_8": "vacanato, kāyavācācittehi sabbathā pūjetabbo, tasmā “saddhammañcassa pūjetvā”ti vuttaṃ.",
  "tika-abh01t0:22_9": "Sirīmatoti ettha sirīti paññāpuññānaṃ adhivacananti vadanti. Atha vā puññanibbattā",
  "tika-abh01t0:22_10": "sarīrasobhaggādisampatti katapuññe nissayati, katapuññehi vā nissīyatīti “sirī”ti",
  "tika-abh01t0:22_11": "vuccati, sā ca atisayavatī bhagavato atthīti sirīmā, bhagavā, tassa sirīmato.",
  "tika-abh01t0:23_0": "7. Nipaccakārassāti paṇāmakiriyāya. Ānubhāvenāti balena. Sosetvāti sukkhāpetvā antaradhāpetvā",
  "tika-abh01t0:23_1": "atthaṃ pakāsayissāmīti sambandho. Antarāyeti atthappakāsanassa upaghātake. Asesatoti nissese sakale.",
  "tika-abh01t0:24_0": "8. Idāni abhidhammassa gambhīratthattā atthappakāsanassa dukkarabhāvaṃ dīpetuṃ “visuddhācārasīlenā”tiādinā",
  "tika-abh01t0:24_1": "abhiyācanaṃ dasseti. Thullaccayādivisuddhiyā visuddhācāro, pārājikasaṅghādisesavisuddhiyā",
  "tika-abh01t0:24_2": "visuddhasīlo. Cārittavārittavisuddhiyā vā visuddhācārasīlo, tena. Sakkaccanti cittiṃ",
  "tika-abh01t0:24_3": "katvā. Abhiyācitoti abhimukhaṃ yācito. Tena anādariyaṃ atthappakāsane kātuṃ asakkuṇeyyaṃ dasseti.",
  "tika-abh01t0:25_0": "9. Idāni yassa atthaṃ pakāsetukāmo, taṃ dassetuṃ “yaṃ devadevo”tiādimāha. Tattha",
  "tika-abh01t0:25_1": "yanti abhidhammaṃ. Devadevoti visuddhisammutiupapattidevānaṃ devo. Loke hi ye “saraṇaṃ",
  "tika-abh01t0:25_2": "parāyaṇa”nti gantabbā gatibhūtā, te “devā”ti vuccanti, bhagavā ca sabbadevānaṃ gatibhūtoti.",
  "tika-abh01t0:25_3": "Nayatoti saṅkhepato. Samācikkhīti sammā ācikkhi yathā thero bujjhati. Veneyyasatte",
  "tika-abh01t0:25_4": "vinetīti vināyako, nāyakavirahito vā, sayambhūti attho.",
  "tika-abh01t0:26_0": "10-12. Yañcāti yañca abhidhammaṃ bhikkhūnaṃ payirudāhāsīti sambandho. Payirudāhāsīti",
  "tika-abh01t0:26_1": "kathesi. Itīti iminā anukkamena. “Yo dhārito”ti yanti upayogavasena vutto yaṃ-saddo",
  "tika-abh01t0:26_2": "dhāritoti paccattena sambajjhamāno paccattavasena pariṇamati, tasmā yo dhārito, yo",
  "tika-abh01t0:26_3": "ca saṅgīto, tassa atthaṃ pakāsayissāmīti yojanā kātabbā. Vedena paññāya īhati pavattatīti",
  "tika-abh01t0:26_4": "vedeho, tena muninā. Abhiṇhasoti bahuso. Abhidhammassāti etaṃ “atthaṃ pakāsayissāmī”ti",
  "tika-abh01t0:26_5": "etena yojetabbaṃ. Idāni yo atthappakāsanassa nissayo, taṃ dassetuṃ “ādito”tiādimāha.",
  "tika-abh01t0:26_6": "Tattha āditoti ādimhi paṭhamasaṅgītiyaṃ.",
  "tika-abh01t0:27_0": "13. Yā aṭṭhakathā saṅgītā, kassa pana sā aṭṭhakathāti? Aññassa vuttassa abhāvā “yassa",
  "tika-abh01t0:27_1": "atthaṃ pakāsayissāmī”ti vuttaṃ, adhikāravasena “tassa abhidhammassā”ti viññāyati.",
  "tika-abh01t0:27_2": "Saṅgītāti atthaṃ pakāsetuṃ yuttaṭṭhāne “ayaṃ etassa attho, ayaṃ etassa attho”ti saṅgahetvā",
  "tika-abh01t0:27_3": "vuttā, pacchāpi ca dutiyatatiyasaṅgītīsu anusaṅgītā.",
  "tika-abh01t0:28_0": "14-16. Abhisaṅkhatāti racitā. Tatoti aṭṭhakathāto. Tantinayānuganti tantigatiṃ anugataṃ.",
  "tika-abh01t0:28_1": "Bhāsanti māgadhabhāsaṃ. Nikāyantaraladdhīhīti antarantarā anuppavesitāhi. Asammissanti",
  "tika-abh01t0:28_2": "avokiṇṇaṃ. Anākulanti sanikāyepi anāvilaṃ paricchinnaṃ. Asammisso anākulo ca yo mahāvihāravāsīnaṃ",
  "tika-abh01t0:28_3": "atthavinicchayo, taṃ dīpayanto atthaṃ pakāsayissāmīti. Etena tipiṭakacūḷanāgattherādīhi",
  "tika-abh01t0:28_4": "vutto theravādopi saṅgahito hoti. Atha vā tambapaṇṇibhāsaṃ apanetvā māgadhabhāsañca",
  "tika-abh01t0:28_5": "āropetvā pakāsiyamāno yo abhidhammassa attho asammisso anākuloyeva ca hoti mahāvihāravāsīnañca",
  "tika-abh01t0:28_6": "vinicchayabhūto, taṃ atthaṃ “eso mahāvihāravāsīnaṃ vinicchayo”ti dīpayanto pakāsayissāmi.",
  "tika-abh01t0:28_7": "Tappakāsaneneva hi so tathā dīpito hotīti.",
  "tika-abh01t0:29_0": "17. Tosayanto vicakkhaṇeti vicakkhaṇe tosayanto gahetabbaṃ gahetvānāti evaṃ yojetvā",
  "tika-abh01t0:29_1": "“gahetabbaṭṭhāneyeva gahitaṃ suṭṭhu kata”nti evaṃ tosayantoti atthaṃ vadanti. Evaṃ",
  "tika-abh01t0:29_2": "sati gahetabbaggahaṇeneva tosanaṃ kataṃ, na aññena atthappakāsanenāti etaṃ āpajjeyya.",
  "tika-abh01t0:29_3": "Tosayanto atthaṃ pakāsayissāmīti evaṃ pana yojanāya sati gahetabbaggahaṇaṃ aññañca",
  "tika-abh01t0:29_4": "sabbaṃ atthappakāsanaṃ hotīti sabbena tena tosanaṃ kataṃ hoti, tasmā tosayanto atthaṃ",
  "tika-abh01t0:29_5": "pakāsayissāmīti yuttarūpā.",
  "tika-abh01t0:30_0": "18-20. Idāni yaṃ atthappakāsanaṃ kattukāmo, tassa mahattaṃ pariharituṃ “kammaṭṭhānānī”tiādimāha.",
  "tika-abh01t0:30_1": "Atthavaṇṇananti ettha vaṇṇanā nāma vivaritvā vitthāretvā vacanaṃ. Itīti “apanetvā",
  "tika-abh01t0:30_2": "tato bhāsa”nti evamādinā yathādassitappakārena. Iti sotūnaṃ ussāhuppādanassa hetuṃ",
  "tika-abh01t0:30_3": "dasseti. Abhidhammakathanti abhidhammaṭṭhakathaṃ. Nisāmethāti suṇātha. Idāni avassaṃ",
  "tika-abh01t0:30_4": "ayaṃ sotabbāyevāti daḷhaṃ ussāhento āha “dullabhā hi ayaṃ kathā”ti.",
  "tika-abh01t0:31": "Vīsatigāthāvaṇṇanā niṭṭhitā.",
  "tika-abh01t0:32": "Nidānakathāvaṇṇanā",
  "tika-abh01t0:33": "Aṭṭhasāliniṃ tāva vaṇṇentehi ācariyehi tassā sanniveso vibhāvetabbo. Tasmā idaṃ vuccati –",
  "tika-abh01t0:34": "“Vacanattho paricchedo, sanniveso ca pāḷiyā;",
  "tika-abh01t0:35": "Sāgarehi tathā cintā, desanāhi gambhīratā.",
  "tika-abh01t0:36": "“Desanāya sarīrassa, pavattiggahaṇaṃ tathā;",
  "tika-abh01t0:37": "Therassa vācanāmagga-tappabhāvitatāpi ca.",
  "tika-abh01t0:38": "“Paṭivedhā tathā buddha-vacanādīhi ādito;",
  "tika-abh01t0:39": "Ābhidhammikabhāvassa, sādhanaṃ sabbadassino.",
  "tika-abh01t0:40": "“Vinayenātha gosiṅga-suttena ca mahesinā;",
  "tika-abh01t0:41": "Bhāsitattassa saṃsiddhi, nidānena ca dīpitā.",
  "tika-abh01t0:42": "“Pakāsetvā imaṃ sabbaṃ, paṭiññātakathā katā;",
  "tika-abh01t0:43": "Aṭṭhasāliniyā etaṃ, sannivesaṃ vibhāvaye”ti.",
  "tika-abh01t0:44_0": "Vacanatthavijānanena viditābhidhammasāmaññatthassa abhidhammakathā vuccamānā sobheyyāti",
  "tika-abh01t0:44_1": "abhidhammaparijānanameva ādimhi yuttarūpanti tadatthaṃ pucchati “tattha kenaṭṭhena",
  "tika-abh01t0:44_2": "abhidhammo”ti. Tattha tatthāti “abhidhammassa atthaṃ pakāsayissāmī”ti yadidaṃ vuttaṃ,",
  "tika-abh01t0:44_3": "tasmiṃ. “Yassa atthaṃ pakāsayissāmī”ti paṭiññātaṃ, so abhidhammo kenaṭṭhena abhidhammoti",
  "tika-abh01t0:44_4": "attho. Tatthāti vā “abhidhammakatha”nti etasmiṃ vacane yo abhidhammo vutto, so kenaṭṭhena",
  "tika-abh01t0:44_5": "abhidhammoti attho. Dhammātirekadhammavisesaṭṭhenāti ettha dhammo atireko dhammātireko,",
  "tika-abh01t0:44_6": "suttantādhikā pāḷīti attho. Dhammo viseso dhammaviseso dhammātisayo, vicittā pāḷīti",
  "tika-abh01t0:44_7": "attho, dhammātirekadhammavisesā eva attho dhammātirekadhammavisesaṭṭho. Dvinnampi",
  "tika-abh01t0:44_8": "atthānaṃ abhidhammasaddassa atthabhāvena sāmaññato ekavacananiddeso kato. Tasmāti",
  "tika-abh01t0:44_9": "yasmā “abhikkamanti, abhikkantavaṇṇā”tiādīsu viya atirekavisesaṭṭhadīpako abhisaddo,",
  "tika-abh01t0:44_10": "tasmā ayampi dhammo dhammātirekadhammavisesaṭṭhena “abhidhammo”ti vuccatīti sambandho.",
  "tika-abh01t0:45_0": "Tattha siyā – “abhikkamanti, abhikkantavaṇṇā”ti ettha dhātusaddassa purato payujjamāno",
  "tika-abh01t0:45_1": "abhisaddo kiriyāya atirekavisesabhāvadīpako hotīti yuttaṃ upasaggabhāvato, dhammasaddo",
  "tika-abh01t0:45_2": "pana na dhātusaddoti etasmā purato abhisaddo payogameva nārahati. Athāpi payujjeyya,",
  "tika-abh01t0:45_3": "kiriyāvisesakā upasaggā, na ca dhammo kiriyāti dhammassa atirekavisesabhāvadīpanaṃ",
  "tika-abh01t0:45_4": "na yuttanti? No na yuttaṃ. Aññassapi hi upasaggassa adhātusaddā purato payujjamānassa",
  "tika-abh01t0:45_5": "akiriyāyapi atirekavisesabhāvadīpakassa dassanatoti etamatthaṃ vibhāvetuṃ atichattādiudāharaṇaṃ",
  "tika-abh01t0:45_6": "dassento āha “yathā”tiādi. Evamevāti yathā chattātirekachattavisesādiatthena atichattādayo",
  "tika-abh01t0:45_7": "honti atisaddassa upasaggassa adhātusaddassapi purato payujjamānassa akiriyāya ca",
  "tika-abh01t0:45_8": "tabbhāvadīpakattā, evamayampi dhammo dhammātirekadhammavisesaṭṭhena “abhidhammo”ti",
  "tika-abh01t0:45_9": "vuccati abhi-saddassa upasaggassa adhātusaddassapi purato payujjamānassa akiriyāya",
  "tika-abh01t0:45_10": "ca tabbhāvadīpakattāti adhippāyo.",
  "tika-abh01t0:46_0": "Ekadeseneva vibhattāti “katame ca, bhikkhave, pañcakkhandhā? Rūpakkhandho…pe… viññāṇakkhandho.",
  "tika-abh01t0:46_1": "Katamo ca, bhikkhave, rūpakkhandho? Yaṃ kiñci rūpaṃ atītā…pe… santike vā, ayaṃ vuccati",
  "tika-abh01t0:46_2": "rūpakkhandho”tievamādinā uddesaniddesamatteneva vibhattā, “tattha katamaṃ rūpaṃ atīta”ntievamādinā",
  "tika-abh01t0:46_3": "paṭiniddesassa abhidhammabhājanīyassa pañhapucchakassa ca abhāvā na nippadesena.",
  "tika-abh01t0:46_4": "Abhidhammaṃ patvā pana…pe… nippadesatova vibhattā, tasmā ayampi dhammo dhammātirekadhammavisesaṭṭhena",
  "tika-abh01t0:46_5": "“abhidhammo”ti vuccati nippadesānaṃ tiṇṇampi nayānaṃ atirekapāḷibhāvato visesapāḷibhāvato",
  "tika-abh01t0:46_6": "cāti adhippāyo. Suttante bāvīsatiyā indriyānaṃ ekato anāgatattā indriyavibhaṅge suttantabhājanīyaṃ",
  "tika-abh01t0:46_7": "natthi. “Avijjāpaccayā saṅkhārā sambhavantī”tiādinā paṭiccasamuppāde tassa tassa",
  "tika-abh01t0:46_8": "paccayadhammassa paccayuppannadhammānaṃ paccayabhāvo uddiṭṭho, uddiṭṭhadhammānañca",
  "tika-abh01t0:46_9": "kusalādibhāvo pucchitvā vissajjetabbo, na cettha “avijjāsaṅkhārā”ti evaṃ vutto uddeso",
  "tika-abh01t0:46_10": "atthīti pañhapucchakaṃ natthi. Suttante pañca sikkhāpadāni uddiṭṭhāni pāṇātipātā",
  "tika-abh01t0:46_11": "veramaṇītiādīni. Sā pana veramaṇī yadi sabhāvakiccādivasena vibhajīyeyya, “ārati",
  "tika-abh01t0:46_12": "viratī”tiādinā abhidhammabhājanīyameva hoti. Athāpi cittuppādavasena vibhajīyeyya,",
  "tika-abh01t0:46_13": "tathāpi abhidhammabhājanīyameva hoti. Añño pana veramaṇīnaṃ vibhajitabbappakāro natthi,",
  "tika-abh01t0:46_14": "yena pakārena suttantabhājanīyaṃ vattabbaṃ siyā. Tasmā sikkhāpadavibhaṅge suttantabhājanīyaṃ natthi.",
  "tika-abh01t0:47_0": "Vacanatthato abhidhamme ñāte paricchedato ñāpetuṃ āha “pakaraṇaparicchedato”tiādi.",
  "tika-abh01t0:47_1": "Katipayāva pañhavārā avasesāti dhammahadayavibhaṅge anāgatā hutvā mahādhammahadaye",
  "tika-abh01t0:47_2": "āgatā dhammahadayavibhaṅgavacanavasena avasesā katipayāva pañhavārāti attho. Ettheva",
  "tika-abh01t0:47_3": "saṅgahitāti “apubbaṃ natthī”ti vuttaṃ. Appamattikāva tanti avasesāti dhammahadayavibhaṅge",
  "tika-abh01t0:47_4": "anāgantvā mahādhammahadaye āgatatantito yadi pathavīādīnaṃ vitthārakathā mahādhātukathā",
  "tika-abh01t0:47_5": "rūpakaṇḍadhātuvibhaṅgādīsu, atha dhātukathāya vitthārakathā dhātukathāya anāgantvā",
  "tika-abh01t0:47_6": "mahādhātukathāya āgatatanti appamattikāvāti adhippāyo.",
  "tika-abh01t0:48_0": "Yaṃ pana vuttaṃ “sāvakabhāsitattā chaḍḍetha na”nti, taṃ buddhabhāsitabhāvadassanena",
  "tika-abh01t0:48_1": "paṭisedhetuṃ “sammāsambuddho hī”tiādimāha. Catūsu pañhesūti “upalabbhati nupalabbhatī”ti",
  "tika-abh01t0:48_2": "paṭiññāya gahitāya paṭikkhepagahaṇatthaṃ “yo saccikaṭṭho”ti vuttaṃ saccikaṭṭhaṃ nissayaṃ",
  "tika-abh01t0:48_3": "katvā upādāya pavattā dvepi pañcakā eko pañho, “sabbatthā”ti sarīraṃ sabbaṃ vā desaṃ",
  "tika-abh01t0:48_4": "upādāya pavattā eko, “sabbadā”ti kālamupādāya eko, “sabbesū”ti yadi khandhāyatanādayo",
  "tika-abh01t0:48_5": "gahitā, te upādāya pavattā, atha pana “yo saccikaṭṭho sabbattha sabbadā”ti etehi",
  "tika-abh01t0:48_6": "na koci saccikaṭṭho deso kālo vā aggahito atthi, te pana sāmaññavasena gahetvā anuyogo",
  "tika-abh01t0:48_7": "kato, na bhedavasenāti bhedavasena gahetvā anuyuñjituṃ “sabbesū”ti vuttā saccikaṭṭhadesakālappadese",
  "tika-abh01t0:48_8": "upādāya ca pavattā ekoti etesu catūsu. Dvinnaṃ pañcakānanti ettha “puggalo upalabbhati…pe…",
  "tika-abh01t0:48_9": "micchā”ti ekaṃ, “puggalo nupalabbhati…pe… micchā”ti ekaṃ, “tvaṃ ce pana maññasi…pe…",
  "tika-abh01t0:48_10": "idaṃ te micchā”ti ekaṃ, “ese ce dunniggahite…pe… idaṃ te micchā”ti ekaṃ, “na hevaṃ",
  "tika-abh01t0:48_11": "niggahetabbe, tena hi yaṃ niggaṇhāsi…pe… sukatā paṭipādanā”ti ekanti evaṃ niggahakaraṇaṃ,",
  "tika-abh01t0:48_12": "paṭikammakaraṇaṃ, niggahassa suniggahabhāvaṃ icchato paṭiññāṭhapanena paṭikammaveṭhanaṃ,",
  "tika-abh01t0:48_13": "paṭikammassa duppaṭikammabhāvaṃ icchato taṃnidassanena niggahassa dunniggahabhāvadassanena",
  "tika-abh01t0:48_14": "niggahanibbeṭhanaṃ, aniggahabhāvāropanādinā chedoti ayaṃ eko pañcako, yo aṭṭhakathāyaṃ",
  "tika-abh01t0:48_15": "anulomapañcakapaṭikammacatukkaniggahacatukkaupanayanacatukkanigamanacatukka nāmehi",
  "tika-abh01t0:48_16": "sakavādipubbapakkhe anulomapaccanīkapañcakoti vutto, paravādipubbapakkhe ca evameva",
  "tika-abh01t0:48_17": "paccanīyānulomapañcakoti vutto. Evaṃ dve pañcakā veditabbā. Evaṃ sesapañhesupīti",
  "tika-abh01t0:48_18": "aṭṭha pañcakā aṭṭhamukhā vādayuttīti vuttā. Yuttīti upāyo, vādassa yutti vādayutti,",
  "tika-abh01t0:48_19": "vādappavattanassa upāyoti attho.",
  "tika-abh01t0:49_0": "Anulomapaccanīkapañcake ādiniggahaṃ dassetvā paccanīyānulomapañcake ca ādiniggahameva",
  "tika-abh01t0:49_1": "dassetvā mātikaṃ dīpetuṃ “sā panesā”tiādimāha. Puggaloti attā satto jīvo. Upalabbhatīti",
  "tika-abh01t0:49_2": "paññāya upagantvā labbhati. Saccikaṭṭhaparamaṭṭhenāti māyāmarīciādayo viya nābhūtākārena,",
  "tika-abh01t0:49_3": "anussavādīhi gahetabbā viya na anuttamatthabhāvena, atha kho bhūtena uttamatthabhāvena",
  "tika-abh01t0:49_4": "upalabbhatīti pucchati. Itaro tādisaṃ icchanto paṭijānāti. Puna yo saccikaṭṭhaparamaṭṭhena",
  "tika-abh01t0:49_5": "upalabbhati, so saccikaṭṭhaparamaṭṭhato añño tadādhāro, aññatra vā tehi, tesaṃ vā",
  "tika-abh01t0:49_6": "ādhārabhūto, anañño vā tato ruppanādisabhāvato sappaccayādisabhāvato vā upalabbhamāno",
  "tika-abh01t0:49_7": "āpajjatīti anuyuñjati “yo saccikaṭṭho…pe… paramaṭṭhenā”ti. Itaro puggalassa rūpādīhi",
  "tika-abh01t0:49_8": "aññattaṃ anaññattañca anicchanto “na heva”nti paṭikkhipati. Puna sakavādī paṭiññāya",
  "tika-abh01t0:49_9": "ekattāpannaṃ appaṭikkhipitabbaṃ paṭikkhipatīti katvā niggahaṃ āropento āha “ājānāhi",
  "tika-abh01t0:49_10": "niggaha”nti. “Puggalo nupalabbhatī”ti puṭṭho sakavādī puggaladiṭṭhiṃ paṭisedhento",
  "tika-abh01t0:49_11": "“āmantā”ti paṭijānāti. Puna itaro yo saccikaṭṭhena nupalabbhati puggalo, so saccikaṭṭhaparamaṭṭhato",
  "tika-abh01t0:49_12": "añño vā anañño vā nupalabbhatīti āpajjati aññassa pakārassa abhāvāti anuyuñjati “yo",
  "tika-abh01t0:49_13": "saccikaṭṭho…pe… paramaṭṭhenā”ti. Yasmā pana puggalo sabbena sabbaṃ nupalabbhati,",
  "tika-abh01t0:49_14": "tasmā tassa aññattānaññattānuyogo ananuyogo puggalaladdhiṃ paṭisedhentassa anāpajjanatoti",
  "tika-abh01t0:49_15": "“na heva”nti paṭikkhipati. Itaro paṭiññāya āpajjanalesameva passanto aviparītaṃ atthaṃ",
  "tika-abh01t0:49_16": "asambujjhantoyeva niggahaṃ āropeti “ājānāhi niggaha”nti.",
  "tika-abh01t0:50_0": "Itīti yaṃ disvā mātikā ṭhapitā, evaṃ desitattāti adhippāyo. Yathā kinti yena pakārena",
  "tika-abh01t0:50_1": "buddhabhāsitaṃ nāma jātaṃ, taṃ nidassanaṃ kinti attho. Yatonidānanti yaṃkāraṇā chaajjhattikabāhirāyatanādinidānanti",
  "tika-abh01t0:50_2": "attho. Papañcasaññāsaṅkhāti taṇhāmānadiṭṭhipapañcasampayuttā saññākoṭṭhāsā. Samudācarantīti",
  "tika-abh01t0:50_3": "ajjhācaranti. Ettha ceti etesu āyatanādīsu taṇhāmānadiṭṭhīhi abhinanditabbaṃ abhivaditabbaṃ",
  "tika-abh01t0:50_4": "ajjhositabbañca natthi ce. Nanu natthiyeva, kasmā “natthi ce”ti vuttanti? Saccaṃ",
  "tika-abh01t0:50_5": "natthi, appahīnābhinandanābhivadanajjhosānānaṃ pana puthujjanānaṃ abhinanditabbādippakārāni",
  "tika-abh01t0:50_6": "āyatanādīni hontīti tesaṃ na sakkā “natthī”ti vattuṃ, pahīnābhinandanādīnaṃ pana",
  "tika-abh01t0:50_7": "sabbathā natthīti “natthi ce”ti vuttaṃ. Esevantoti abhinandanādīnaṃ natthibhāvakaro",
  "tika-abh01t0:50_8": "maggo tappaṭippassaddhibhūtaṃ phalaṃ vā rāgānusayādīnaṃ anto avasānaṃ, appavattīti attho.",
  "tika-abh01t0:51_0": "Jānaṃ jānātīti sabbaññutaññāṇena jānitabbaṃ jānāti. Na hi padesañāṇavā jānitabbaṃ",
  "tika-abh01t0:51_1": "sabbaṃ jānātīti. Passaṃ passatīti dibbacakkhupaññācakkhudhammacakkhubuddhacakkhusamantacakkhusaṅkhātehi",
  "tika-abh01t0:51_2": "pañcahi cakkhūhi passitabbaṃ passati. Atha vā jānaṃ jānātīti yathā aññe savipallāsā",
  "tika-abh01t0:51_3": "kāmarūpapariññāvādino jānantāpi vipallāsavasena jānanti, na evaṃ bhagavā, bhagavā",
  "tika-abh01t0:51_4": "pana pahīnavipallāsattā jānanto jānātiyeva, diṭṭhidassanassa ca abhāvā passanto passatiyevāti",
  "tika-abh01t0:51_5": "attho. Cakkhubhūtoti paññācakkhumayattā sattesu ca taduppādanato lokassa cakkhubhūto.",
  "tika-abh01t0:51_6": "Ñāṇabhūtoti etassa ca evameva attho daṭṭhabbo. Dhammā bodhipakkhiyā. Brahmā maggo,",
  "tika-abh01t0:51_7": "tehi uppannattā lokassa ca taduppādanato tabbhūto. Vattāti catusaccadhamme vadatīti",
  "tika-abh01t0:51_8": "vattā. Pavattāti ciraṃ saccappaṭivedhaṃ pavattento vadatīti pavattā. Atthassa ninnetāti",
  "tika-abh01t0:51_9": "atthaṃ uddharitvā dassetā, paramatthaṃ vā nibbānaṃ pāpayitā. Amatassa dātāti amatasacchikiriyaṃ",
  "tika-abh01t0:51_10": "sattesu uppādento amataṃ dadātīti amatassa dātā. Bodhipakkhiyadhammānaṃ tadāyattabhāvato",
  "tika-abh01t0:51_11": "dhammassāmī. Suvaṇṇāliṅganti suvaṇṇamayaṃ āliṅgaṃ khuddakamudiṅgaṃ. Supupphitasatapattapadumamiva",
  "tika-abh01t0:51_12": "sassirikaṃ sasobhaṃ supupphitasatapattasassirikaṃ.",
  "tika-abh01t0:52_0": "Anumoditakālato paṭṭhāya…pe… buddhabhāsitaṃ nāma jātanti etena anumodanā buddhabhāsitabhāvassa",
  "tika-abh01t0:52_1": "kāraṇanti ayamattho vutto viya dissati, evañca sati kathāvatthussa buddhabhāsitabhāvo",
  "tika-abh01t0:52_2": "na siyā ananumoditattā, tasmā evamettha attho daṭṭhabbo – “mahākaccāyano evaṃ vibhajissatī”ti",
  "tika-abh01t0:52_3": "disvā bhagavā mātikaṃ nikkhipitvā vihāraṃ paviṭṭho, tatheva ca thero bhagavatā dinnanayena",
  "tika-abh01t0:52_4": "ṭhapitamātikāya vibhajīti buddhabhāsitaṃ nāma jātaṃ, taṃ pana anumodanāya pākaṭaṃ",
  "tika-abh01t0:52_5": "jātanti etamatthaṃ sandhāya “evaṃ satthārā…pe… nāma jāta”nti vuttanti.",
  "tika-abh01t0:53_0": "Idāni pāḷiyā sannivesaṃ dassetuṃ “tattha dhammasaṅgaṇīpakaraṇe”tiādimāha. Kāmāvacarakusalato",
  "tika-abh01t0:53_1": "aṭṭhāti kāmāvacarakusale cattāro khandhe gahetvā tato aṭṭha cittāni uddharati. Paṭhamā",
  "tika-abh01t0:53_2": "vibhattītipi vadanti. Ekūnanavuti cittānīti yattha etāni cittāni vibhattāni, te pāḷippadesā",
  "tika-abh01t0:53_3": "“ekūnanavuti cittānī”ti vuttā. Tesañca samudāyo cittavibhatti, tasmā upapannametaṃ",
  "tika-abh01t0:53_4": "“ekūnanavuti cittāni cittavibhattī”ti. Mātikañca uddisitvā tattha ekekaṃ padaṃ uddharitvā",
  "tika-abh01t0:53_5": "yasmā cittāni vibhattāni, tasmā mātikāpi cittavibhattiantogadhāyevāti cittuppādakaṇḍaṃ",
  "tika-abh01t0:53_6": "mātikāpadabhājanīyavasena duvidhanti idampi vacanaṃ yujjati.",
  "tika-abh01t0:54_0": "Mūlatoti “tīṇi kusalamūlānī”tiādinā kusalādīnaṃ mūlavasena saṅkhipitvā vacanaṃ. “Vedanākkhandho”tiādinā",
  "tika-abh01t0:54_1": "khandhato. “Kāyakamma”ntiādinā dvārato. “Sukhabhūmiyaṃ kāmāvacare”tiādinā bhūmito.",
  "tika-abh01t0:54_2": "Atthoti hetuphalaṃ. Dhammoti hetu. “Tīṇi kusalamūlāni tīṇi akusalamūlānī”tiādinā",
  "tika-abh01t0:54_3": "hetuvasena saṅgaho dhammato nikkhepo. “Taṃsampayutto, taṃsamuṭṭhānā tadekaṭṭhā ca",
  "tika-abh01t0:54_4": "kilesā”tiādinā hetuphalavasena saṅgaho atthato nikkhepo. Atha vā dhammoti bhāsito.",
  "tika-abh01t0:54_5": "Atthoti bhāsitattho. “Tayo kusalahetū”ti dhammo. “Tattha katame tayo kusalahetū alobho”tiādi",
  "tika-abh01t0:54_6": "attho, so ca dhammo. “Tattha katamo alobho”tiādi atthoti evaṃ atthadhammavasena nikkhepo",
  "tika-abh01t0:54_7": "veditabbo. Nāmatoti “tīṇi kusalamūlānī”ti vuttadhammānaṃ alobhotiādināmavasena. Liṅgatoti",
  "tika-abh01t0:54_8": "uddiṭṭhassa ekasseva dhammassa “alobho alubbhanā alubbhitatta”nti purisādiliṅgavasena nikkhepo.",
  "tika-abh01t0:55_0": "Gaṇanacāranti gaṇanappavattiṃ. Samānentīti samānaṃ karonti pūrenti, tathā samānetabbanti",
  "tika-abh01t0:55_1": "etthāpi. “Vijjābhāgino avijjābhāgino”ti evamādīsu ettha viññātesu ābhidhammikattherā",
  "tika-abh01t0:55_2": "suttantaṃ suṇantā cintentā ca suttantesu “vijjābhāgino”tiādīsu āgatesu atthassa viññātattā",
  "tika-abh01t0:55_3": "na kilamantīti etamatthaṃ sandhāya vuttaṃ “ābhidhammikattherānaṃ…pe… akilamatthaṃ ṭhapitā”ti.",
  "tika-abh01t0:56_0": "Anamataggoti aññātaggo. Khandhantaranti khandhanānattaṃ, khandhameva vā. Gahetuṃ",
  "tika-abh01t0:56_1": "asakkuṇeyyattā saṇhaṃ, sukhumāya paññāya gahetabbato sukhumañca dhammaṃ saṇhasukhumadhammaṃ.",
  "tika-abh01t0:56_2": "Balavatā ñāṇavegena pavattattā balavato ñāṇavegassa nimittabhāvato ca balavaṃ. Gambhīrameva",
  "tika-abh01t0:56_3": "gambhīragataṃ, gambhīrāni vā gatāni gamanāni etassa santīti gambhīragataṃ. Yathānupubbanti",
  "tika-abh01t0:56_4": "yathānupubbena. Nikhilenāti niravasesena desitaṃ, pañcakhilarahitena vā bhagavatā",
  "tika-abh01t0:56_5": "desitaṃ. Rūpagataṃvāti hatthagataṃ rūpaṃ viya cakkhunā. “Paṭivedhañāṇena samantapaṭṭhānaṃ",
  "tika-abh01t0:56_6": "yo passati, so attheva, no natthī”ti attānaṃ sandhāya thero vadatīti.",
  "tika-abh01t0:57_0": "Khuddakavatthuvibhaṅge āgatesu ekādhikesu aṭṭhasu kilesasatesu aṭṭhasatataṇhāvicaritāni",
  "tika-abh01t0:57_1": "apanetvā sesā dvāsaṭṭhi diṭṭhiyo ca uppannānuppannabhāvena diguṇitāni diyaḍḍhakilesasahassāni",
  "tika-abh01t0:57_2": "dasādhikāni honti, appakaṃ pana ūnamadhikaṃ vā na gaṇanūpagaṃ hotīti “diyaḍḍhakilesasahassa”nti",
  "tika-abh01t0:57_3": "vuttaṃ. Itaresaṃ atītādibhāvāmasanā aggahaṇaṃ khepane daṭṭhabbaṃ.",
  "tika-abh01t0:58_0": "Mecakapaṭāti nīlanibhā paṭā. Cittasamuṭṭhānā vaṇṇadhātūti cittapaccayautusamuṭṭhānā",
  "tika-abh01t0:58_1": "vaṇṇadhātūti attho gahetabbo. Kasmā? Na hi cittasamuṭṭhānaṃ rūpaṃ bahi nigacchatīti,",
  "tika-abh01t0:58_2": "cittasamuṭṭhānarūpaparamparāya āgatattā pana evaṃ vuttaṃ. Atha vā cittasamuṭṭhānā",
  "tika-abh01t0:58_3": "vaṇṇadhātūti ettha paccayautusaddānaṃ lopaṃ katvā soyeva pubbe vutto attho suvaṇṇatā",
  "tika-abh01t0:58_4": "sussaratā viya. Ettha hi “sussaratā”ti upādinnakādhikāre āgataṃ, na ca saddo upādinnako",
  "tika-abh01t0:58_5": "atthi, tasmā upādinnakarūpaoṭṭhatāluādinissayattā evaṃ vuttanti, evametthāpi cittapaccayautusamuṭṭhānaṃ",
  "tika-abh01t0:58_6": "sandhāya “cittasamuṭṭhānā vaṇṇadhātū”ti vadati.",
  "tika-abh01t0:59_0": "Kāyasakkhinti paccakkhaṃ. Dantāvaraṇanti oṭṭhadvayaṃ. Mukhādānanti mukhavivaraṃ.",
  "tika-abh01t0:59_1": "Siliṭṭhanti saṃgataṃ susaṇṭhitaṃ. Sare nimittaṃ gahetvāti “dhammo eso vuccatī”ti",
  "tika-abh01t0:59_2": "dhammassaravasena nimittaṃ gahetvā, na kilesānubyañjanavasena. Ekappahārenāti ettha",
  "tika-abh01t0:59_3": "pahāroti divasassa tatiyo bhāgo vuccati. Evaṃ santeti pubbe vuttamaggahetvā vācanāmaggassa",
  "tika-abh01t0:59_4": "therappabhavattavacanameva gahetvā tena purimavacanañca paṭikkhipanto codeti.",
  "tika-abh01t0:60_0": "Tenetametassāti vinayassa. Attatthaparatthādibhedeti yo taṃ suttaṃ sajjhāyati suṇāti",
  "tika-abh01t0:60_1": "vāceti cinteti deseti, suttena saṅgahito sīlādiattho tassapi hoti, tena parassa sādhetabbato",
  "tika-abh01t0:60_2": "parassapi hotīti tadubhayaṃ taṃ suttaṃ sūceti dīpeti. Tathā diṭṭhadhammikasamparāyikatthe",
  "tika-abh01t0:60_3": "lokiyalokuttarattheti evamādibhede atthe ādisaddena saṅgaṇhāti. Atthasaddo cāyaṃ",
  "tika-abh01t0:60_4": "hitapariyāyavacanaṃ, na bhāsitatthavacanaṃ. Yadi siyā, suttaṃ attanopi bhāsitatthaṃ",
  "tika-abh01t0:60_5": "sūceti parasuttassapīti ayamattho siyā, suttena ca yo attho pakāsito, so tasseva",
  "tika-abh01t0:60_6": "hotīti na tena parattho sūcito hoti, tena ca sūcetabbassa paratthassa nivattetabbassa",
  "tika-abh01t0:60_7": "abhāvā attaggahaṇaṃ na kattabbaṃ, attatthaparatthavinimuttassa bhāsitatthassa abhāvā",
  "tika-abh01t0:60_8": "ādiggahaṇañca na kattabbaṃ, tasmā yathāvuttassa atthassa sutte asambhavato suttādhārassa",
  "tika-abh01t0:60_9": "puggalassa vasena attatthaparatthā vuttā.",
  "tika-abh01t0:61_0": "Atha vā suttaṃ anapekkhitvā ye attatthādayopi atthappabhedā vuttā niddese “attattho",
  "tika-abh01t0:61_1": "parattho ubhayattho diṭṭhadhammiko attho samparāyiko attho uttāno attho gambhīro",
  "tika-abh01t0:61_2": "attho guḷho attho paṭicchanno attho neyyo attho nīto attho anavajjo attho nikkileso",
  "tika-abh01t0:61_3": "attho vodāno attho paramattho attho”ti, te suttaṃ sūcetīti attho. Atha vā “attanā",
  "tika-abh01t0:61_4": "ca appiccho hotī”ti attatthaṃ, “appicchakathañca paresaṃ kattā hotī”ti paratthaṃ",
  "tika-abh01t0:61_5": "sūcetīti. Evaṃ “attanā ca pāṇātipātā paṭivirato hotī”tiādisuttāni yojetabbāni. Vinayābhidhammehi",
  "tika-abh01t0:61_6": "ca visesetvā suttasaddassa attho vattabbo, tasmā veneyyajjhāsayavasappavattāya desanāya",
  "tika-abh01t0:61_7": "attahitaparahitādīni sātisayaṃ pakāsitāni honti, na āṇādhammasabhāvavasappavattāyāti",
  "tika-abh01t0:61_8": "idameva “atthānaṃ sūcanato sutta”nti vuttaṃ.",
  "tika-abh01t0:62_0": "Sutte ca āṇādhammasabhāvā veneyyajjhāsayaṃ anuvattanti, na vinayābhidhammesu viya",
  "tika-abh01t0:62_1": "veneyyajjhāsayo āṇādhammasabhāve anuvattati, tasmā veneyyānaṃ ekantahitapaṭilābhasaṃvattanikā",
  "tika-abh01t0:62_2": "suttantadesanā hotīti “suvuttā cettha atthā”tiādi vuttaṃ. Pasavatīti phalati. “Suttāṇā”ti",
  "tika-abh01t0:62_3": "etassa atthaṃ pakāsetuṃ “suṭṭhu ca ne tāyatī”ti vuttaṃ. Attatthaparatthādividhānesu",
  "tika-abh01t0:62_4": "ca suttassa pamāṇabhāvo tesañca saṅgāhakattaṃ yojetabbaṃ, tadatthappakāsane padhānattā",
  "tika-abh01t0:62_5": "suttassa itarehi visesanañca. Etanti “atthānaṃ sūcanato”tiādikaṃ atthavacanaṃ. Etassāti suttassa.",
  "tika-abh01t0:63_0": "Abhikkamantīti ettha abhi-saddo kamanassa vuddhibhāvaṃ atirekattaṃ dīpeti. Abhikkantenāti",
  "tika-abh01t0:63_1": "ca ettha kantiyā adhikattaṃ visesabhāvanti yuttaṃ kiriyāvisesakattā upasaggassa.",
  "tika-abh01t0:63_2": "Abhiññātā, abhirājā, abhivinayeti ettha lakkhaṇapūjitaparicchinnesu rattiādīsu abhi-saddo",
  "tika-abh01t0:63_3": "vattatīti kathametaṃ yujjeyyāti? Lakkhaṇakaraṇañāṇapūjanaparicchedakiriyādīpanato",
  "tika-abh01t0:63_4": "tāhi ca kiriyāhi rattirājavinayānaṃ yuttattā. Bhāvanāpharaṇavuddhīhi vuddhimanto.",
  "tika-abh01t0:63_5": "Ārammaṇādīhīti ārammaṇasampayuttakammadvārapaṭipadādīhi. Avisiṭṭhanti aññamaññavisiṭṭhesu",
  "tika-abh01t0:63_6": "vinayasuttantābhidhammesu avisiṭṭhaṃ samānaṃ piṭakasaddanti attho. Yathāvuttenevāti",
  "tika-abh01t0:63_7": "“evaṃ duvidhatthenā”tiādinā nayena.",
  "tika-abh01t0:64_0": "Kathetabbānaṃ atthānaṃ desakāyattena āṇādividhinā atisajjanaṃ pabodhanaṃ desanā.",
  "tika-abh01t0:64_1": "Sāsitabbapuggalagatena yathāparādhādinā sāsitabbabhāvena anusāsanaṃ vinayanaṃ sāsanaṃ.",
  "tika-abh01t0:64_2": "Kathetabbassa saṃvarāsaṃvarādino atthassa kathanaṃ vacanapaṭibaddhakaraṇaṃ kathā.",
  "tika-abh01t0:64_3": "Bheda-saddo visuṃ visuṃ yojetabbo “desanābhedaṃ sāsanabhedaṃ kathābhedañca yathārahaṃ",
  "tika-abh01t0:64_4": "paridīpaye”ti. Bhedanti nānattaṃ, nānākaraṇanti attho. Sikkhā ca pahānāni ca gambhīrabhāvo",
  "tika-abh01t0:64_5": "ca sikkhāpahānagambhīrabhāvaṃ, tañca paridīpaye. Yanti pariyattiādiṃ. Yathāti upārambhādihetu",
  "tika-abh01t0:64_6": "pariyāpuṇanādippakārehi.",
  "tika-abh01t0:65_0": "Tīsupi cetesu ete dhammatthadesanāpaṭivedhāti ettha tantiattho tantidesanā tantiatthapaṭivedho",
  "tika-abh01t0:65_1": "ca tantivisayā hontīti vinayapiṭakādīnaṃ atthadesanāpaṭivedhādhārabhāvo yutto, piṭakāni",
  "tika-abh01t0:65_2": "pana tantiyoyevāti dhammādhārabhāvo kathaṃ yujjeyyāti? Tantisamudāyassa avayavatantiyā",
  "tika-abh01t0:65_3": "ādhārabhāvato, dhammādīnañca dukkhogāhabhāvato tehi vinayādayo gambhīrāti vinayādīnañca",
  "tika-abh01t0:65_4": "catubbidho gambhīrabhāvo vutto, tasmā “dhammādayo eva dukkhogāhattā gambhīrā, na",
  "tika-abh01t0:65_5": "vinayādayo”ti na codetabbametaṃ. Tattha paṭivedhassa dukkarabhāvato dhammatthānaṃ,",
  "tika-abh01t0:65_6": "desanāñāṇassa dukkarabhāvato desanāya ca dukkhogāhabhāvo veditabbo. Paṭivedhassa",
  "tika-abh01t0:65_7": "pana uppādetuṃ asakkuṇeyyattā tabbisayañāṇuppattiyā ca dukkarabhāvato dukkhogāhatā veditabbā.",
  "tika-abh01t0:66_0": "Hetumhi ñāṇaṃ dhammapaṭisambhidāti etena vacanatthena dhammassa hetubhāvo kathaṃ",
  "tika-abh01t0:66_1": "ñātabboti? “Dhammapaṭisambhidā”ti etassa samāsapadassa avayavapadatthaṃ dassentena",
  "tika-abh01t0:66_2": "“hetumhi ñāṇa”nti vuttattā. “Dhamme paṭisambhidā”ti ettha hi “dhamme”ti etassa atthaṃ",
  "tika-abh01t0:66_3": "dassentena “hetumhī”ti vuttaṃ, “paṭisambhidā”ti etassa ca atthaṃ dassentena “ñāṇa”nti,",
  "tika-abh01t0:66_4": "tasmā hetudhammasaddā ekatthā ñāṇapaṭisambhidāsaddā cāti imamatthaṃ dassentena sādhito",
  "tika-abh01t0:66_5": "dhammassa hetubhāvo. Atthassa hetuphalabhāvo ca evameva daṭṭhabbo. Yathādhammanti",
  "tika-abh01t0:66_6": "ettha dhamma-saddo hetuṃ hetuphalañca sabbaṃ gaṇhāti. Sabhāvavācako hesa, na pariyattihetubhāvavācako,",
  "tika-abh01t0:66_7": "tasmā yathādhammanti yo yo avijjāsaṅkhārādidhammo, tasmiṃ tasminti attho. Dhammābhilāpoti",
  "tika-abh01t0:66_8": "atthabyañjanako aviparītābhilāpo. Etena “tatra dhammaniruttābhilāpe ñāṇaṃ niruttipaṭisambhidā”ti",
  "tika-abh01t0:66_9": "ettha vuttadhammaniruttiṃ dasseti. Anulomādivasena vā kathananti etena tassā dhammaniruttiyā",
  "tika-abh01t0:66_10": "abhilāpaṃ kathanaṃ tassa vacanassa pavattanaṃ dasseti. Adhippāyoti etena “desanāti",
  "tika-abh01t0:66_11": "paññattī”ti etaṃ vacanaṃ dhammaniruttābhilāpaṃ sandhāya vuttaṃ, na tabbinimuttaṃ",
  "tika-abh01t0:66_12": "paññattiṃ sandhāyāti dasseti.",
  "tika-abh01t0:67_0": "So ca lokiyalokuttaroti evaṃ vuttaṃ abhisamayaṃ yena pakārena abhisameti, yañca abhisameti,",
  "tika-abh01t0:67_1": "yo ca tassa sabhāvo, tehi pākaṭaṃ kātuṃ “visayato asammohato ca atthādianurūpaṃ dhammādīsu",
  "tika-abh01t0:67_2": "avabodho”ti āha. Tattha hi visayato atthādianurūpaṃ dhammādīsu avabodho avijjādidhammasaṅkhārādiatthatadubhayapaññāpanārammaṇo",
  "tika-abh01t0:67_3": "lokiyo abhisamayo. Asammohato atthādianurūpaṃ dhammādīsu avabodho nibbānārammaṇo",
  "tika-abh01t0:67_4": "maggasampayutto yathāvuttadhammatthapaññattīsu sammohaviddhaṃsano lokuttaro abhisamayoti.",
  "tika-abh01t0:67_5": "Abhisamayato aññampi paṭivedhatthaṃ dassetuṃ “tesaṃ tesaṃ vā”tiādimāha. “Paṭivedhanaṃ",
  "tika-abh01t0:67_6": "paṭivedho”ti iminā hi vacanatthena abhisamayo, paṭivijjhīyatīti paṭivedhoti iminā",
  "tika-abh01t0:67_7": "taṃtaṃrūpādidhammānaṃ aviparītasabhāvo ca paṭivedhoti yujjati.",
  "tika-abh01t0:68_0": "Yathāvuttehi dhammādīhi piṭakānaṃ gambhīrabhāvaṃ dassetuṃ “idāni yasmā etesu piṭakesū”tiādimāha.",
  "tika-abh01t0:68_1": "Yo cetthāti etesu taṃtaṃpiṭakagatesu dhammādīsu yo paṭivedho etesu ca piṭakesu tesaṃ",
  "tika-abh01t0:68_2": "tesaṃ dhammānaṃ yo aviparītasabhāvoti yojetabbo. Dukkhogāhatā ca vuttanayeneva veditabbā.",
  "tika-abh01t0:68_3": "Ayaṃ panettha viseso “aviparītasabhāvasaṅkhāto paṭivedho dubbiññeyyatāya eva dukkhogāho”ti.",
  "tika-abh01t0:69_0": "Yanti pariyattiduggahaṇaṃ sandhāya vuttaṃ. Atthanti bhāsitatthaṃ payojanatthañca.",
  "tika-abh01t0:69_1": "Na upaparikkhantīti na vicārenti. Na nijjhānaṃ khamantīti nijjhānapaññaṃ na khamanti,",
  "tika-abh01t0:69_2": "nijjhāyitvā paññāya disvā rocetvā na gahetabbā hontīti adhippāyo. Itīti evaṃ etāya",
  "tika-abh01t0:69_3": "pariyattiyā vādappamokkhānisaṃsā attano upari parehi āropitavādassa niggahassa pamokkhappayojanā",
  "tika-abh01t0:69_4": "hutvā dhammaṃ pariyāpuṇanti. Vādappamokkhoti vā nindāpamokkho. Yassa catthāyāti yassa",
  "tika-abh01t0:69_5": "ca sīlādiparipūraṇassa anupādāvimokkhassa vā atthāya. Dhammaṃ pariyāpuṇantīti ñāyena",
  "tika-abh01t0:69_6": "pariyāpuṇantīti adhippāyo. Assāti assa dhammassa. Nānubhontīti na vindanti. Tesaṃ",
  "tika-abh01t0:69_7": "te dhammā duggahitattā upārambhamānadappamakkhapalāsādihetubhāvena dīgharattaṃ ahitāya",
  "tika-abh01t0:69_8": "dukkhāya saṃvattanti. Bhaṇḍāgāre niyutto bhaṇḍāgāriko, bhaṇḍāgāriko viyāti bhaṇḍāgāriko,",
  "tika-abh01t0:69_9": "dhammaratanānupālako. Aññaṃ atthaṃ anapekkhitvā bhaṇḍāgārikasseva sato pariyatti",
  "tika-abh01t0:69_10": "bhaṇḍāgārikapariyatti.",
  "tika-abh01t0:70_0": "Tāsaṃyevāti avadhāraṇaṃ pāpuṇitabbānaṃ chaḷabhiññācatupaṭisambhidānaṃ vinaye pabhedavacanābhāvaṃ",
  "tika-abh01t0:70_1": "sandhāya vuttaṃ. Verañjakaṇḍe hi tisso vijjāva vibhattāti. Dutiye tāsaṃyevāti avadhāraṇaṃ",
  "tika-abh01t0:70_2": "catasso paṭisambhidā apekkhitvā kataṃ, na tisso vijjā. Tā hi chasu abhiññāsu antogadhāti",
  "tika-abh01t0:70_3": "sutte vibhattāyevāti. Ñatvā saṅgayhamānanti yojanā. Tesanti tesaṃ piṭakānaṃ. Sabbampīti",
  "tika-abh01t0:70_4": "sabbampi buddhavacanaṃ.",
  "tika-abh01t0:71_0": "Atthānulomanāmato anulomiko. Anulomikattaṃyeva vibhāvetuṃ “kasmā panā”tiādi vuttaṃ.",
  "tika-abh01t0:71_1": "Ekanikāyampīti ekasamūhampi. Poṇikā ca cikkhallikā ca khattiyā, tesaṃ nivāso poṇikanikāyo",
  "tika-abh01t0:71_2": "cikkhallikanikāyo ca. Evaṃ dhammakkhandhato caturāsīti dhammakkhandhasahassānīti",
  "tika-abh01t0:71_3": "buddhavacanapiṭakādīni niṭṭhāpetvā anekacchariyapātubhāvapaṭimaṇḍitāya saṅgītiyā",
  "tika-abh01t0:71_4": "paṭhamabuddhavacanādiko sabbo vuttappabhedo aññopi uddānasaṅgahādibhedo saṅgītiyā",
  "tika-abh01t0:71_5": "ñāyatīti etassa dassanatthaṃ “evametaṃ sabbampī”tiādi āraddhaṃ. Ayaṃ abhidhammo piṭakato",
  "tika-abh01t0:71_6": "abhidhammapiṭakantiādinā piṭakādibhāvadassaneneva majjhimabuddhavacanabhāvo tathāgatassa",
  "tika-abh01t0:71_7": "ca ādito ābhidhammikabhāvo dassitoti veditabbo.",
  "tika-abh01t0:72_0": "Ettha siyā “yadi tathāgatabhāsitabhāvo abhidhammassa siddho siyā, majjhimabuddhavacanabhāvo",
  "tika-abh01t0:72_1": "ca siddho bhaveyya, so eva ca na siddho”ti tassa vinayādīhi buddhabhāsitabhāvaṃ sādhetuṃ",
  "tika-abh01t0:72_2": "vatthuṃ dassento “taṃ dhārayantesu bhikkhūsū”tiādimāha. Sabbasāmayikaparisāyāti sabbanikāyikaparisāya",
  "tika-abh01t0:72_3": "pañcapi nikāye pariyāpuṇantiyā. Na uggahitanti sakalassa vinayapiṭakassa anuggahitattā",
  "tika-abh01t0:72_4": "āha. Vinayamattaṃ uggahitanti vibhaṅgadvayassa uggahitattā āha. Vinayaṃ avivaṇṇetukāmatāya",
  "tika-abh01t0:72_5": "“abhidhammaṃ pariyāpuṇassū”ti bhaṇantassa anāpattiṃ, abhidhamme anokāsakataṃ bhikkhuṃ",
  "tika-abh01t0:72_6": "pañhaṃ pucchantiyā pācittiyañca vadantena bhagavatā abhidhammassa buddhabhāsitabhāvo",
  "tika-abh01t0:72_7": "dīpito buddhabhāsitehi suttādīhisaha vacanato, bāhirakabhāsitesu ca īdisassa vacanassa abhāvā.",
  "tika-abh01t0:73_0": "Itopi balavataraṃ ābhidhammikassa sādhukāradānena vicikicchāvicchedassa katattā.",
  "tika-abh01t0:73_1": "Kammato aññaṃ kammaṃ kammantaraṃ, taṃ kāmāvacarādiṃ rūpāvacarādibhāvena, kaṇhavipākādiṃ",
  "tika-abh01t0:73_2": "sukkavipākādibhāvena kathento āloḷeti.",
  "tika-abh01t0:74_0": "Jinacakketi jinasāsane. Visaṃvādetīti vippalambheti. Bhedakaravatthūsu ekasminti",
  "tika-abh01t0:74_1": "“bhāsitaṃ lapitaṃ tathāgatena abhāsitaṃ alapitaṃ tathāgatenāti dīpetī”ti ekasmiṃ",
  "tika-abh01t0:74_2": "sandissati. Uttaripi evaṃ vattabbo…pe… na aññesaṃ visayo…pe… nidānakiccaṃ nāma natthīti",
  "tika-abh01t0:74_3": "apākaṭānaṃ kāladesadesakaparisānaṃ pākaṭabhāvakaraṇatthaṃ tadupadesasahitena nidānena",
  "tika-abh01t0:74_4": "bhavitabbaṃ, aññesaṃ avisayattā desako pākaṭo, okkantikālādīnaṃ pākaṭattā kālo ca,",
  "tika-abh01t0:74_5": "devaloke desitabhāvassa pākaṭattā desaparisā ca pākaṭāti kiṃ nidānakiccaṃ siyāti.",
  "tika-abh01t0:75_0": "Yattha khandhādayo nippadesena vibhattā, so abhidhammo nāma, tasmā tassa nidānena",
  "tika-abh01t0:75_1": "khandhādīnaṃ nippadesatopi paṭividdhaṭṭhānena bhavitabbanti adhippāyena thero “mahābodhinidāno",
  "tika-abh01t0:75_2": "abhidhammo”ti dasseti. “So evaṃ pajānāmi sammādiṭṭhipaccayāpi vedayita”ntiādinā nayena",
  "tika-abh01t0:75_3": "paccayādīhi vedanaṃ upaparikkhanto khandhādipadesānaṃ vedanākkhandhādīnaṃ vasena",
  "tika-abh01t0:75_4": "vihāsi. Dhammeti kusalādiaraṇante.",
  "tika-abh01t0:76_0": "Dhammaṃ parivattentoti sāṭṭhakathaṃ pāḷiṃ parivattento etaṃ paravādīcodanaṃ patvā",
  "tika-abh01t0:76_1": "“ayaṃ paravādī”tiādimāha. Amhādisesu nidānaṃ jānantesu paṭisaraṇesu vijjamānesu appaṭisaraṇo",
  "tika-abh01t0:76_2": "araññe kandanto viya nidānasabbhāve sakkhibhūtesupi amhesu vijjamānesu asakkhikaṃ",
  "tika-abh01t0:76_3": "aḍḍaṃ karonto viya hoti, nidānassa atthibhāvampi na jānāti, nanu etaṃ nidānanti kathento",
  "tika-abh01t0:76_4": "evamāha. Ekamevāti desanānidānameva ajjhāsayānurūpena desitattā. Dve nidānānīti adhigantabbadesetabbadhammānurūpena",
  "tika-abh01t0:76_5": "desitattā. Abhidhammādhigamassa mūlaṃ adhigamaṃ nidetīti adhigamanidānaṃ. Bodhiabhinīhārasaddhāyāti",
  "tika-abh01t0:76_6": "yāya saddhāya dīpaṅkaradasabalassa santike bodhiyā cittaṃ abhinīhari paṇidhānaṃ akāsi.",
  "tika-abh01t0:77": "Sumedhakathāvaṇṇanā",
  "tika-abh01t0:78_0": "Caturo ca asaṅkhiyeti uddhaṃ ārohanavasena atikkamitvā amaraṃ nāma nagaraṃ ahosīti",
  "tika-abh01t0:78_1": "vacanasesayojanā kātabbā. Dasahīti hatthiassarathabherīsaṅkhamudiṅgavīṇāgītasammatāḷehi",
  "tika-abh01t0:78_2": "“asnātha pivatha khādathā”ti dasamena saddena. Te pana ekadesena dassetuṃ “hatthisadda”ntiādi",
  "tika-abh01t0:78_3": "vuttaṃ. Hatthisaddanti karaṇatthe upayogo daṭṭhabbo. Bherīsaṅkharathānañca saddehi",
  "tika-abh01t0:78_4": "avivittanti vā ghositanti vā yojetabbaṃ. Hatthisaddanti vā hatthisaddavantaṃ nagaraṃ.",
  "tika-abh01t0:78_5": "Khādatha pivatha cevāti iti-saddo ñātatthattā appayutto daṭṭhabbo.",
  "tika-abh01t0:79_0": "Sabbaṅgasampannaṃ uyyānapokkharaṇīādisampannattā. Lakkhaṇeti itthilakkhaṇe purisalakkhaṇe",
  "tika-abh01t0:79_1": "ca. Itihāseti porāṇe. Sadhammeti attano tevijjadhamme ca yaññavidhiādike ca. Pāraminti",
  "tika-abh01t0:79_2": "pārañāṇaṃ pārādhigamaṃ gato. Cintesahanti cintesiṃ ahaṃ sumedhabhūtoti satthā vadati.",
  "tika-abh01t0:79_3": "Atthi hehitīti so vijjamāno bhavissati. Na hetuyeti abhavituṃ. Evamevāti evamevaṃ.",
  "tika-abh01t0:79_4": "Na gavesatīti na gantuṃ esati na icchati nānugacchati vā. Dhoveti dhovante. Serīti",
  "tika-abh01t0:79_5": "sāyattiko. Sayaṃvasīti savaso. Mahācorasamo viyāti kāyasārāgavasena duccaritānesanehi",
  "tika-abh01t0:79_6": "kusalabhaṇḍacchedanā. Nāthāti nāthavanto. Pañcadosavivajjitanti evamādikassa attho",
  "tika-abh01t0:79_7": "kesuci aṭṭhakathāpotthakesu likhitoti katvā na vakkhāma.",
  "tika-abh01t0:80_0": "Sāsaneti ettha tāpasasāsanaṃ jhānābhiññā ca. Vasībhūtassa sato. Mayi evaṃbhūte dīpaṅkaro",
  "tika-abh01t0:80_1": "jino uppajji. Sodheti jano. Añjasaṃ vaṭumāyananti pariyāyavacanehi maggameva vadati.",
  "tika-abh01t0:80_2": "Mā naṃ akkamitthāti ettha nanti padapūraṇamatte nipāto. Ghātiyāmahanti ettha ca a-iti",
  "tika-abh01t0:80_3": "ca haṃ-iti ca nipātā, ahaṃ-iti vā eko nipāto sānunāsiko kato. Āhutīnanti dakkhiṇāhutīnaṃ.",
  "tika-abh01t0:80_4": "Manti mama, maṃ vā abrvi.",
  "tika-abh01t0:81_0": "Kappe atikkamitvā vuttepi bodhimhi mātādisaṃkittane saṅgaṇhituṃ “bodhi tassa bhagavato”tiādimāha.",
  "tika-abh01t0:81_1": "Sukhenāti uttamena sukhena. Asamoti tāpasehi asamo. Abhiññāsukhatopi visiṭṭhaṃ īdisaṃ",
  "tika-abh01t0:81_2": "buddhattabyākaraṇajaṃ sukhaṃ alabhiṃ. Yāti yāni nimittāni. Ābhujatīti āvattati. Abhiravantīti",
  "tika-abh01t0:81_3": "saddaṃ karonti. Chuddhāti nikkhantā. Nuddhaṃsatīti na uddhaṃ gacchati. Ubhayanti",
  "tika-abh01t0:81_4": "ubhayavacanaṃ. Dhuvasassatanti ekantasassataṃ, aviparītamevāti attho. Āpannasattānanti",
  "tika-abh01t0:81_5": "gabbhinīnaṃ. Yāvatādasa disā, tattha. Dhammadhātuyāti dhammadhātuyaṃ, sabbesu dhammesu vicināmīti attho.",
  "tika-abh01t0:82_0": "Yassa sampuṇṇo, taṃ vamateva udakaṃ nissesaṃ. Eteti ekissāpi dānapāramitāya anekappakāratāya",
  "tika-abh01t0:82_1": "bahuvacananiddeso kato. Paṭilaggitaṃ rakkhatīti vacanaseso, bhummatthe vā upayogo.",
  "tika-abh01t0:82_2": "Catūsu bhūmīsūti pātimokkhādīsu saṃvarabhūmīsu. Advejjhamānasoti kadāci khamanaṃ",
  "tika-abh01t0:82_3": "kadāci akkhamanaṃ, kassaci khamanaṃ kassaci akkhamananti evaṃ dvedhābhāvaṃ anāpannamānaso",
  "tika-abh01t0:82_4": "hutvā. Saccassa vīthi nāma diṭṭhādi ca adiṭṭhādi ca yathābhūtaṃva vatthu. Adhiṭṭhānanti",
  "tika-abh01t0:82_5": "kusalasamādānādhiṭṭhānaṃ, samādinnesu kusalesu acalatā adhiṭṭhānaṃ nāma. Pathaviyā",
  "tika-abh01t0:82_6": "upekkhanaṃ nāma vikārānāpatti. Aññatrāti aññaṃ. Sabhāvarasalakkhaṇeti ettha bhāvoti",
  "tika-abh01t0:82_7": "aviparītatā vijjamānatā, saha bhāvena sabhāvo, aviparīto attano bodhiparipācanakiccasaṅkhāto",
  "tika-abh01t0:82_8": "raso, anavajjavatthupariccāgādisaṅkhātaṃ lakkhaṇañca sabhāvarasalakkhaṇaṃ, tato sammasato.",
  "tika-abh01t0:82_9": "Dhammatejenāti ñāṇatejena. Calatāti calatāya kampanatāya. Sesīti sayi. Mā bhāthāti",
  "tika-abh01t0:82_10": "mā bhāyittha. Sabbītiyoti sabbā ītiyo upaddavā taṃ vivajjantu.",
  "tika-abh01t0:83": "Sumedhakathāvaṇṇanā niṭṭhitā.",
  "tika-abh01t0:84_0": "Pavacchatīti deti. Yogenāti upāyena. Samiṃsūti sannipatiṃsu. Appattamānasāti appattaarahattā",
  "tika-abh01t0:84_1": "bhikkhū garahitā bhavanti. Rittāti suññā antarahitā. Sālakalyāṇī nāma eko rukkho.",
  "tika-abh01t0:84_2": "Buddhacakkavattikāleyeva kira ekāheneva uppajjati.",
  "tika-abh01t0:85_0": "Liṅgasampattīti purisaliṅgatā. Hetūti tihetukapaṭisandhitā. Guṇasampattīti abhiññāsamāpattilābhitā.",
  "tika-abh01t0:85_1": "Adhikāroti buddhānaṃ sakkārakaraṇaṃ. Chandatāti buddhattappattiyaṃ chandasamāyogo.",
  "tika-abh01t0:85_2": "Sabbaṅgasampannāti aṭṭhaṅgāni samodhānetvā katapaṇidhānā. Pakkhikāti pīṭhasappikā.",
  "tika-abh01t0:85_3": "Paṇḍakāti ubhayaliṅgarahitā. Bodhisattā ca brahmalokūpapattipaṭhamakappikesu kālesu",
  "tika-abh01t0:85_4": "ubhayaliṅgarahitā honti, na pana paṇḍakapariyāpannāti etamatthaṃ dassetuṃ “pariyāpannā",
  "tika-abh01t0:85_5": "na bhavantī”ti vuttaṃ, yathāvuttesu vā dosesu sabbesu pariyāpannā na bhavanti, bodhisattesu",
  "tika-abh01t0:85_6": "vā pariyāpannā tadantogadhā, paricchinnasaṃsārattā vā pariyāpannā bodhisattā ubhatobyañjanapaṇḍakā",
  "tika-abh01t0:85_7": "na bhavantīti attho. Sabbattha suddhagocarā yasmā, tasmā micchādiṭṭhiṃ na sevanti.",
  "tika-abh01t0:85_8": "Micchādiṭṭhinti natthikāhetukākiriyadiṭṭhiṃ. Bhavābhaveti khuddake ceva mahante ca",
  "tika-abh01t0:85_9": "bhave. Bhojaputteti luddake. Lagananti saṅgo. Aññathāti līnatā. Gāmaṇḍalāti gāmadārakā.",
  "tika-abh01t0:85_10": "Rūpanti vippakāraṃ. Ayaṃ tāva nidānakathā yāya abhidhammassa buddhabhāsitatāsiddhīti",
  "tika-abh01t0:85_11": "atthayojanā kātabbā.",
  "tika-abh01t0:86": "Nidānakathāvaṇṇanā niṭṭhitā.",
  "tika-abh01t0:87": "1. Cittuppādakaṇḍaṃ",
  "tika-abh01t0:88": "Tikamātikāpadavaṇṇanā",
  "tika-abh01t0:89": "Idāni paṭiññātakathaṃ kātuṃ “idāni iti me…pe… kathanokāso sampatto”tiādimāha. Ito paṭṭhāyāti kusaladhammapadato paṭṭhāya.",
  "tika-abh01t0:90_0": "1. Sabbapadehi laddhanāmoti tīsupi padesu vedanāsaddassa vijjamānattā tena laddhanāmo",
  "tika-abh01t0:90_1": "sabbapadehi laddhanāmo hoti. Nanu sukhāya vedanāya sampayuttā dhammāti cattāri padāni,",
  "tika-abh01t0:90_2": "evaṃ sesesupīti dvādasetāni padāni, na tīṇīti vedanāsaddassa padattayāvayavattaṃ",
  "tika-abh01t0:90_3": "sandhāya “sabbapadehī”ti vucceyya, na yuttaṃ. “Vedanāyā”ti hi visuṃ padaṃ na kassaci",
  "tika-abh01t0:90_4": "padassa avayavo hoti, nāpi sukhādipadabhāvaṃ bhajatīti tena laddhanāmo kathaṃ sabbapadehi",
  "tika-abh01t0:90_5": "laddhanāmo siyāti? Adhippetappakāratthagamakassa padasamudāyassa padattā. Pajjati",
  "tika-abh01t0:90_6": "avabujjhīyati etenāti hi padaṃ, “sukhāya vedanāya sampayuttā dhammā”ti etena ca padasamudāyena",
  "tika-abh01t0:90_7": "yathādhippeto attho samatto viññāyati, tasmā so padasamudāyo “pada”nti vuccati. Evaṃ",
  "tika-abh01t0:90_8": "itarepi veditabbā. Tasmā tesaṃ tiṇṇaṃ samudāyānaṃ avayavena laddhanāmo sabbapadehi laddhanāmoti yutto.",
  "tika-abh01t0:91_0": "Ganthato ca atthato cāti ettha hetupadasahetukapadādīhi sambandhattā ganthato ca",
  "tika-abh01t0:91_1": "hetuatthasahetukatthādīhi sambandhattā atthato ca aññamaññasambandho veditabbo. Sahetukahetusampayuttadukā",
  "tika-abh01t0:91_2": "hi hetuduke hetūhi sambandhattā hetudukasambandhā, hetusahetukaduko hetudukasahetukadukasambandho",
  "tika-abh01t0:91_3": "ubhayekapadavasena. Tathā hetuhetusampayuttaduko hetudukahetusampayuttadukasambandho,",
  "tika-abh01t0:91_4": "nahetusahetukaduko ekadvipadavasena hetudukasahetukadukasambandhoti. Kaṇṇikā viyāti",
  "tika-abh01t0:91_5": "pupphamayakaṇṇikā viya. Ghaṭā viyāti pupphahatthakādīsu pupphādīnaṃ samūho viya.",
  "tika-abh01t0:91_6": "Kaṇṇikāghaṭādīsu hi pupphādīni vaṇṭādīhi aññamaññasambandhāni hontīti tathāsambandhatā",
  "tika-abh01t0:91_7": "etesaṃ dukānaṃ vuttā. Dukasāmaññatoti aññehi hetudukādīhi dukavasena samānabhāvā.",
  "tika-abh01t0:91_8": "Aññehīti sārammaṇadukādīhi. Asaṅgahito padeso yesaṃ atthi, te sappadesā. Yesaṃ pana",
  "tika-abh01t0:91_9": "natthi, te nippadesā.",
  "tika-abh01t0:92_0": "“Kacci nu bhoto kusala”nti evaṃ pucchitamevatthaṃ pākaṭaṃ katvā pucchituṃ “kacci",
  "tika-abh01t0:92_1": "bhoto anāmaya”nti vuttaṃ, tasmā kusalasaddo anāmayattho hoti. Bāhitikasutte bhagavato",
  "tika-abh01t0:92_2": "kāyasamācārādayo vaṇṇentena dhammabhaṇḍāgārikena “yo kho, mahārāja, kāyasamācāro",
  "tika-abh01t0:92_3": "anavajjo”ti kusalo kāyasamācāro vutto. Na hi bhagavato sukhavipākaṃ kammaṃ atthīti",
  "tika-abh01t0:92_4": "sabbasāvajjarahitā kāyasamācārādayo kusalāti vuttā. Kusalesu dhammesūti ca bodhipakkhiyadhammā",
  "tika-abh01t0:92_5": "“kusalā”ti vuttā. Te ca vipassanāmaggaphalasampayuttā na ekantena sukhavipākāyevāti",
  "tika-abh01t0:92_6": "anavajjattho kusalasaddo. Aṅgapaccaṅgānanti kusalasaddayogena bhummatthe sāmivacanaṃ,",
  "tika-abh01t0:92_7": "aṅgapaccaṅgānaṃ vā nāmakiriyāpayojanādīsūti attho. Naccagītassāti ca sāmivacanaṃ",
  "tika-abh01t0:92_8": "bhummatthe, naccagītassa visesesūti vā yojetabbaṃ. Kusalānaṃ dhammānaṃ samādānahetu",
  "tika-abh01t0:92_9": "evamidaṃ puññaṃ pavaḍḍhatīti puññavipākanibbattakakammaṃ “kusala”nti vuttaṃ. Dhammā",
  "tika-abh01t0:92_10": "hontīti suññadhammattā sabhāvamattā hontīti attho. Evaṃ dhammesu dhammānupassīti",
  "tika-abh01t0:92_11": "etthāpi suññatattho dhammasaddo daṭṭhabbo.",
  "tika-abh01t0:93_0": "Salayanti…pe… viddhaṃsentīti ettha purimassa purimassa pacchimaṃ pacchimaṃ atthavacanaṃ.",
  "tika-abh01t0:93_1": "Atha vā salanassa atthadīpanāni calanādīni tīṇi tadaṅgappahānādīhi yojetabbāni. Appahīnabhāvena",
  "tika-abh01t0:93_2": "santāne sayamānā akusalā dhammā rāgādiasucisampayogato nānāvidhadukkhahetuto ca kucchitena",
  "tika-abh01t0:93_3": "ākārena sayanti. Ñāṇavippayuttānampi ñāṇaṃ upanissayapaccayo hotīti sabbepi kusalā",
  "tika-abh01t0:93_4": "dhammā kusena ñāṇena pavattetabbāti kusalā. Uppannaṃsānuppannaṃsabhāgesu saṅgahitattā",
  "tika-abh01t0:93_5": "ubhayabhāgagataṃ saṃkilesapakkhaṃ pahānānuppādanehi lunanti sammappadhānadvayaṃ viya.",
  "tika-abh01t0:94_0": "Sattādigāhakānaṃ cittānaṃ gocarā sattādayo viya paññāya upaparikkhiyamānā na nissabhāvā,",
  "tika-abh01t0:94_1": "kintu attano sabhāvaṃ dhārentīti dhammā. Na ca dhāriyamānasabhāvā añño dhammo nāma",
  "tika-abh01t0:94_2": "atthi. Na hi ruppanādīhi aññe rūpādayo, kakkhaḷādīhi ca aññe pathavīādayo dhammā",
  "tika-abh01t0:94_3": "vijjantīti. Aññathā pana avabodhetuṃ na sakkāti nāmavasena viññātāviññāte sabhāvadhamme",
  "tika-abh01t0:94_4": "aññe viya katvā “attano sabhāvaṃ dhārentī”ti vuttaṃ. Sappaccayadhammesu visesaṃ dassento",
  "tika-abh01t0:94_5": "“dhārīyanti vā paccayehī”ti āha. Dhārīyantīti upadhārīyanti, lakkhīyantīti attho.",
  "tika-abh01t0:95_0": "Akusalāti kusalapaṭisedhanamattaṃ kusalābhāvamattavacanaṃ tadaññamattavacanaṃ vā",
  "tika-abh01t0:95_1": "etaṃ na hoti, kintu tappaṭipakkhavacananti dassetuṃ “mittapaṭipakkhā amittā viyā”tiādi",
  "tika-abh01t0:95_2": "vuttaṃ. Tappaṭipakkhavacanatā ca abyākatatatiyarāsivacanena viññāyati. Yadi hi kusalābhāvamattavacanaṃ",
  "tika-abh01t0:95_3": "akusalasaddo, tena na koci dhammo vuttoti abyākatavacaneneva ca tatiyo rāsi vutto",
  "tika-abh01t0:95_4": "na siyā, kusalā ceva dhammā abyākatā cāti dukovāyaṃ āpajjati, na tiko, evañca sati",
  "tika-abh01t0:95_5": "akusalavacanena na koci attho. Atha siyā, “anabyākatā”ti ca vattabbaṃ siyā kusalānaṃ",
  "tika-abh01t0:95_6": "viya abyākatānañca abhāvamattasambhavā, tasmā abhāvamattavacane abyākatabhāvamattaṃ",
  "tika-abh01t0:95_7": "viya kusalābhāvamattaṃ akusalaṃ na koci rāsīti “abyākatā”ti tatiyo rāsi na siyā.",
  "tika-abh01t0:95_8": "Tatiyarāsibhāvena ca abyākatā vuttāti akusalo ca eko rāsīti viññāyati. Tasmā nābhāvavacanatā,",
  "tika-abh01t0:95_9": "sabhāvadhāraṇādiatthena dhammasaddena samānādhikaraṇabhāvato ca akusalasaddassa kusalābhāvamattavacanatā",
  "tika-abh01t0:95_10": "na hoti, nāpi tadaññamattavacanatā tatiyarāsivacanato eva. Yadi hi kusalehi aññe",
  "tika-abh01t0:95_11": "akusalā cetasikehi aññe acetasikā viya, kusalākusalavacanehi sabbesaṃ dhammānaṃ saṅgahitattā",
  "tika-abh01t0:95_12": "asaṅgahitassa tatiyarāsissa abhāvā cetasikaduko viya ayañca duko vattabbo siyā “kusalā",
  "tika-abh01t0:95_13": "dhammā akusalā dhammā”ti, na “abyākatā”ti tatiyo rāsi vattabbo, vutto ca so, tasmā",
  "tika-abh01t0:95_14": "na tadaññamattavacanaṃ akusalasaddo, pārisesena tappaṭipakkhesu a-kārassa payogadassanato",
  "tika-abh01t0:95_15": "loke “amittā”ti sāsane “alobho”ti idhāpi tappaṭipakkhavacanatā akusalasaddassa siddhā,",
  "tika-abh01t0:95_16": "tattha niruḷhattā ca na itaravacanatā, tappaṭipakkhabhāvo ca viruddhasabhāvattā tappaheyyabhāvato",
  "tika-abh01t0:95_17": "ca veditabbo, na kusalavināsanato. Na hi kusalā akusalehi pahātabbā, mahābalavatāya",
  "tika-abh01t0:95_18": "pana kusalāyeva payoganipphāditā sadānusayite akusale tadaṅgavikkhambhanasamucchedavasena pajahantīti.",
  "tika-abh01t0:96_0": "Na byākatāti akathitā. Kathaṃ panete akathitā honti, nanu “sukhāya vedanāya sampayuttā”tiādīhi",
  "tika-abh01t0:96_1": "tikadukapadehi cakkhuviññāṇādivacanehi phassādivacanehi ca kathitāti? No na kathitā,",
  "tika-abh01t0:96_2": "tāni pana vacanāni idha anadhippetāni avuttattā ananuvattanato. Na hi “sukhāya vedanāya",
  "tika-abh01t0:96_3": "sampayuttā dhammā”tiādiṃ vatvā “abyākatā”ti vuttaṃ, tasmā na tāni idha anuvattantīti",
  "tika-abh01t0:96_4": "tabbacanīyabhāvena akathitatā na hoti, kusalākusalavacanāni pana idha vuttattā anuvattantīti",
  "tika-abh01t0:96_5": "tabbacanīyabhāvena akathitatā ñāyatīti “kusalākusalabhāvena akathitāti attho”ti āha.",
  "tika-abh01t0:96_6": "Na byākatāti vā avipākā, abyākatavacaneneva ca avipākatthā ñāyanti. Na hi bhagavato",
  "tika-abh01t0:96_7": "vacanaṃ ñāpakasādhanīyaṃ, āsayānusayacariyādikusalena bhagavatā yesaṃ avabodhanatthaṃ",
  "tika-abh01t0:96_8": "dhammā vuttā tesaṃ vacanānantaraṃ tadatthapaṭivedhato, pacchimehi pana yathā tesaṃ",
  "tika-abh01t0:96_9": "avabodhanatthaṃ bhagavatā taṃ taṃ vacanaṃ vuttaṃ, yathā ca tehi tadattho paṭividdho,",
  "tika-abh01t0:96_10": "taṃ sabbaṃ ācariye payirupāsitvā sutvā veditabbaṃ hoti, tasmā kāraṇaṃ avatvā “kusalākusalabhāvena",
  "tika-abh01t0:96_11": "akathitāti attho”ti āha. Yo ca vadeyya “akusalavipākabhāvena akathitattā, kusalā",
  "tika-abh01t0:96_12": "abyākatāti āpajjanti, kusalavipākabhāvena akathitattā akusalāpī”ti, sopi “aññāpakasādhanīyavacano",
  "tika-abh01t0:96_13": "bhagavā”ti nivāretabbo anuvattamānavacanavacanīyabhāvena akathitassa ca abyākatabhāvato.",
  "tika-abh01t0:96_14": "Na hi avipākavacanaṃ vuttaṃ kusalavacanañca avuttaṃ, yato avipākavacanassa adhikatabhāvo",
  "tika-abh01t0:96_15": "kusalassa ca tabbacanīyabhāvena akathitabhāvo siyā, tasmā na kusalānaṃ abyākatatā,",
  "tika-abh01t0:96_16": "evaṃ akusalānañca anabyākatabhāve yojanā kātabbā.",
  "tika-abh01t0:97_0": "Atha vā vi-saddo virodhavacano, ā-saddo abhimukhabhāvappakāsano, tasmā attano paccayehi",
  "tika-abh01t0:97_1": "aññamaññavirodhābhimukhā katā, lakkhaṇavirodhato vināsakavināsitabbato cāti byākatā,",
  "tika-abh01t0:97_2": "kusalākusalā. Na byākatāti abyākatā. Te hi lakkhaṇato kusalākusalā viya viruddhā",
  "tika-abh01t0:97_3": "na honti. Na hi avipākatā dukkhavipākatā viya sukhavipākatāya sukhavipākatā viya",
  "tika-abh01t0:97_4": "ca dukkhavipākatāya sukhadukkhavipākatāhi virujjhatīti nāpi te kiñci pajahanti, na",
  "tika-abh01t0:97_5": "ca te kenaci pahātabbāti ayamettha attanomati.",
  "tika-abh01t0:98_0": "Anavajjasukhavipākalakkhaṇāti ettha natthi etesaṃ avajjanti anavajjā, garahitabbabhāvarahitā",
  "tika-abh01t0:98_1": "niddosāti attho. Tena nesaṃ agarahitabbabhāvaṃ dasseti, na gārayhavirahamattaṃ. Aññepi",
  "tika-abh01t0:98_2": "atthi niddosā abyākatāti anavajjavacanamattena tesampi kusalatāpattidosaṃ disvā taṃ",
  "tika-abh01t0:98_3": "pariharituṃ sukhavipākavacanaṃ āha. Avajjapaṭipakkhā vā idha anavajjāti vuttā, na",
  "tika-abh01t0:98_4": "bāhitikasutte viya paṭippassaddhāvajjā virahitāvajjamattā vā, tasmā anavajjavacanena",
  "tika-abh01t0:98_5": "avajjavināsanabhāvo dassito. Abyākatehi pana visiṭṭhaṃ kusalākusalānaṃ sādhāraṇaṃ",
  "tika-abh01t0:98_6": "savipākatālakkhaṇanti tasmiṃ lakkhaṇe visesadassanattaṃ sukhavipākavacanaṃ avoca.",
  "tika-abh01t0:98_7": "Siddho hi purimeneva akusalābyākatehi kusalānaṃ visesoti. Sukho vipāko etesanti sukhavipākā.",
  "tika-abh01t0:98_8": "Tena kusalākusalānaṃ sāmaññe vipākadhammabhāve sukhavipākavipaccanasabhāvaṃ dasseti,",
  "tika-abh01t0:98_9": "na tesaṃ sukhavipākasabbhāvameva. Anavajjā ca te sukhavipākā cāti anavajjasukhavipākā.",
  "tika-abh01t0:98_10": "Kusalā lakkhīyanti etenāti lakkhaṇaṃ, anavajjasukhavipākalakkhaṇaṃ etesanti anavajjasukhavipākalakkhaṇā.",
  "tika-abh01t0:98_11": "Nanu te eva kusalā anavajjasukhavipākā, kathaṃ te sayameva attano lakkhaṇaṃ hontīti?",
  "tika-abh01t0:98_12": "Viññātāviññātasaddatthabhāvena lakkhaṇalakkhitabbabhāvayuttito. Kusalasaddatthavasena",
  "tika-abh01t0:98_13": "hi aviññātā kusalā lakkhitabbā honti, anavajjasukhavipākasaddatthabhāvena viññātā",
  "tika-abh01t0:98_14": "lakkhaṇanti yuttametaṃ. Atha vā lakkhīyatīti lakkhaṇaṃ, sabhāvo. Anavajjasukhavipākā",
  "tika-abh01t0:98_15": "ca te lakkhaṇañcāti anavajjasukhavipākalakkhaṇā, anavajjasukhavipākā hutvā lakkhiyamānā",
  "tika-abh01t0:98_16": "sabhāvā kusalā nāmāti attho.",
  "tika-abh01t0:99_0": "Atha vā anavajjavacanena anavajjattaṃ āha, sukhavipākavacanena sukhavipākattaṃ, tasmā",
  "tika-abh01t0:99_1": "anavajjañca sukhavipāko ca anavajjasukhavipākaṃ, taṃ lakkhaṇaṃ etesaṃ karaṇatthe",
  "tika-abh01t0:99_2": "ca kammatthe ca lakkhaṇasadde sabhāvabhūtanti anavajjasukhavipākalakkhaṇā, anavajjasukhavipākasabhāvena",
  "tika-abh01t0:99_3": "lakkhiyamānā taṃsabhāvavanto ca kusalāti vuttaṃ hoti. Tattha anavajjavacanena pavattisukhataṃ",
  "tika-abh01t0:99_4": "kusalānaṃ dasseti, sukhavipākavacanena vipākasukhataṃ. Purimañhi attano pavattisabhāvavasena",
  "tika-abh01t0:99_5": "lakkhaṇatāvacanaṃ, pacchimaṃ kālantare vipākuppādanasamatthatāyāti. Tathā purimena",
  "tika-abh01t0:99_6": "kusalānaṃ attasuddhiṃ dasseti, pacchimena visuddhavipākataṃ. Purimena ca kusalaṃ",
  "tika-abh01t0:99_7": "akusalasabhāvato nivatteti, pacchimena abyākatasabhāvato savipākattadīpakattā pacchimassa.",
  "tika-abh01t0:99_8": "Purimena vā vajjapaṭipakkhabhāvadassanato kiccaṭṭhena rasena akusalaviddhaṃsanarasataṃ",
  "tika-abh01t0:99_9": "dīpeti, pacchimena sampattiatthena iṭṭhavipākarasataṃ. Purimena ca upaṭṭhānākāraṭṭhena",
  "tika-abh01t0:99_10": "paccupaṭṭhānena vodānapaccupaṭṭhānataṃ dasseti, pacchimena phalatthena sukhavipākapaccupaṭṭhānataṃ.",
  "tika-abh01t0:99_11": "Purimena ca yonisomanasikāraṃ kusalānaṃ padaṭṭhānaṃ vibhāveti. Tato hi te anavajjā",
  "tika-abh01t0:99_12": "jātāti. Pacchimena kusalānaṃ aññesaṃ padaṭṭhānabhāvaṃ dasseti. Te hi sukhavipākassa",
  "tika-abh01t0:99_13": "kāraṇaṃ hontīti. Ettha ca sukhavipākasadde sukhasaddo iṭṭhapariyāyavacananti daṭṭhabbo.",
  "tika-abh01t0:99_14": "Iṭṭhacatukkhandhavipākā hi kusalā, na sukhavedanāvipākāva. Saṅkhāradukkhopasamasukhavipākatāya",
  "tika-abh01t0:99_15": "ca sambhavo eva natthi. Na hi taṃvipākoti. Yadi pana vipākasaddo phalapariyāyavacanaṃ,",
  "tika-abh01t0:99_16": "nissandavipākena iṭṭharūpenāpi sukhavipākatā yojetabbā.",
  "tika-abh01t0:100_0": "Sāvajjadukkhavipākalakkhaṇāti ettha ca vuttavidhianusārena attho ca yojanā ca yathāsambhavaṃ",
  "tika-abh01t0:100_1": "veditabbā. Vipākārahatā kusalākusalānaṃ lakkhaṇabhāvena vuttā, tabbhāvena akathitā",
  "tika-abh01t0:100_2": "abyākatā avipākārahasabhāvā hontīti āha “avipākalakkhaṇā abyākatā”ti. Yatheva hi",
  "tika-abh01t0:100_3": "sukhadukkhavipākārahā sukhadukkhavipākāti evaṃlakkhaṇatā kusalākusalānaṃ vuttā, evamidhāpi",
  "tika-abh01t0:100_4": "avipākārahā avipākāti evaṃlakkhaṇatā abyākatānaṃ vuttā. Tasmā “ahosi kammaṃ nāhosi",
  "tika-abh01t0:100_5": "kammavipāko na bhavissati kammavipāko natthi kammavipāko, atthi kammaṃ natthi kammavipāko",
  "tika-abh01t0:100_6": "na bhavissati kammavipāko, bhavissati kammaṃ na bhavissati kammavipāko”ti evaṃpakārānaṃ",
  "tika-abh01t0:100_7": "kusalākusalānaṃ kusalākusalabhāvānāpatti abyākatabhāvāpatti vā na hoti. Na hi te",
  "tika-abh01t0:100_8": "sukhadukkhavipākārahā na honti vipākadhammattā, avipākārahā vā na honti avipākadhammattābhāvāti.",
  "tika-abh01t0:101_0": "Kusalāti vā dhammāti vātiādīnīti kusaladhammapadāni dve, akusaladhammapadāni dve,",
  "tika-abh01t0:101_1": "abyākatadhammapadāni dveti. Ekatthanānatthānīti visuṃ visuṃ dvinnaṃ dvinnaṃ aññamaññāpekkhaṃ",
  "tika-abh01t0:101_2": "ekatthanānatthataṃ codeti, na channaṃ. Dosamettha vattukāmo codako pucchatīti ñatvā",
  "tika-abh01t0:101_3": "ācariyo āha “kiñcetthā”ti. Ettha ekatthanānatthatāyaṃ kiñci vattabbaṃ asamattā te",
  "tika-abh01t0:101_4": "codanā, avasiṭṭhaṃ tāva brūhīti vuttaṃ hoti. Yadi ekatthāni indasakkasaddānaṃ viya",
  "tika-abh01t0:101_5": "saddamatte eva bhedo, evaṃ kusaladhammasaddānaṃ, na attheti. Yathā “indo sakko”ti",
  "tika-abh01t0:101_6": "vutte “indo indo”ti vuttasadisaṃ hoti, evaṃ “kusalā dhammā”ti idaṃ vacanaṃ “kusalā",
  "tika-abh01t0:101_7": "kusalā”ti vuttasadisaṃ hoti. Evaṃ itaresupi “akusalā akusalā”ti vuttasadisatā “abyākatā",
  "tika-abh01t0:101_8": "abyākatā”ti vuttasadisatā ca yojetabbā. Atha nānatthāni, indakuverasaddānaṃ viya",
  "tika-abh01t0:101_9": "saddato atthato ca kusaladhammasaddānaṃ bhedo, tathā akusaladhammasaddādīnanti chahi",
  "tika-abh01t0:101_10": "padehi catūhi padehi ca cha cattāro ca atthā bhinnā vuttāti kusalattikādīnaṃ kusalachakkādibhāvo,",
  "tika-abh01t0:101_11": "hetudukādīnañca hetucatukkādibhāvo āpajjatīti.",
  "tika-abh01t0:102_0": "Nanu tiṇṇaṃ dhammasaddānaṃ tiṇṇaṃ indasaddānaṃ viya rūpābhedā atthābhedoti chakkabhāvo",
  "tika-abh01t0:102_1": "na bhavissati, tasmā evamidaṃ vattabbaṃ siyā “tikadukānaṃ catukkatikabhāvo āpajjatī”ti,",
  "tika-abh01t0:102_2": "na vattabbaṃ, tiṇṇaṃ dhammasaddānaṃ ekatthānaṃ tiṇṇaṃ indasaddānaṃ viya vacane payojanābhāvā",
  "tika-abh01t0:102_3": "vuttānaṃ tesaṃ māsasaddānaṃ viya abhinnarūpānañca atthabhedo upapajjatīti, evamapi",
  "tika-abh01t0:102_4": "yathā eko māsasaddo abhinnarūpo kālaṃ aparaṇṇavisesaṃ suvaṇṇamāsañca vadati, evaṃ",
  "tika-abh01t0:102_5": "dhammasaddopi eko bhinne atthe vattumarahatīti kālādīnaṃ māsapadatthatāya viya tabbacanīyabhinnatthānaṃ",
  "tika-abh01t0:102_6": "dhammapadatthatāya abhedoti catukkatikabhāvo eva āpajjatīti, nāpajjati ekassa saddassa",
  "tika-abh01t0:102_7": "jātiguṇakiriyābhinnānaṃ anabhidhānato. Na hi māsa-saddo eko jātibhinnānaṃ kālādīnaṃ",
  "tika-abh01t0:102_8": "antarena sarūpekasesaṃ vācako hoti. Idha ca yadi sarūpekaseso kato siyā, dutiyo tatiyo",
  "tika-abh01t0:102_9": "ca dhamma-saddo na vattabbo siyā, vutto ca so, tasmā kusalādi-saddā viya abhinnakusalādijātīsu",
  "tika-abh01t0:102_10": "rūpasāmaññepi māsa-saddā viya tayo vinivattaaññajātīsu vattamānā tayo dve ca dhamma-saddā",
  "tika-abh01t0:102_11": "āpannāti tikadukānaṃ chakkacatukkabhāvo eva āpajjatīti.",
  "tika-abh01t0:103_0": "Padānañca asambandhoti kusaladhammapadānaṃ aññamaññaṃ tathā akusaladhammapadānaṃ",
  "tika-abh01t0:103_1": "abyākatadhammapadānañca asambandho āpajjatīti attho. Dvinnaṃ dvinnañhi icchito sambandho,",
  "tika-abh01t0:103_2": "na sabbesaṃ channaṃ catunnaṃ vā aññamaññanti. Idaṃ pana kasmā codeti, nanu nānatthatte",
  "tika-abh01t0:103_3": "sati atthantaradassanatthaṃ vuccamānesu dhamma-saddesu kusalākusalābyākata-saddānaṃ",
  "tika-abh01t0:103_4": "viya asambandho vutto yutto evāti? Saccametaṃ, asambandhaṃ pana siddhaṃ katvā purimacodanā",
  "tika-abh01t0:103_5": "katā “tikadukānaṃ chakkacatukkabhāvo āpajjatī”ti, idha pana taṃ asambandhaṃ sādhetuṃ",
  "tika-abh01t0:103_6": "idaṃ coditanti veditabbaṃ. Atha vā evamettha yojanā kātabbā – yadi pana chakkacatukkabhāvaṃ",
  "tika-abh01t0:103_7": "na icchasi, padānaṃ sambandhena bhavitabbaṃ yathāvuttanayena, so ca samānavibhattīnaṃ",
  "tika-abh01t0:103_8": "dvinnaṃ dvinnaṃ sambandho ekatthatte sati yujjeyya, tvaṃ pana nānatthataṃ vadasīti",
  "tika-abh01t0:103_9": "padānañca te asambandho āpajjati, neva nāpajjatīti. Niyamanattho ca-saddo. Pubbāpara…pe…",
  "tika-abh01t0:103_10": "nippayojanāni nāma hontīti chakkacatukkabhāvaṃ anicchantassa, nānatthataṃ pana icchantassāti",
  "tika-abh01t0:103_11": "adhippāyo. Avassañca sambandho icchitabbo pubbāparavirodhāpattitoti dassetuṃ “yāpi",
  "tika-abh01t0:103_12": "cesā”tiādimāha. Pucchā hi padavipallāsakaraṇena dhammā eva kusalāti kusaladhamma-saddānaṃ",
  "tika-abh01t0:103_13": "idha uddiṭṭhānaṃ ekatthataṃ dīpeti, tava ca nānatthataṃ vadantassa neva hi dhammā",
  "tika-abh01t0:103_14": "kusalāti katvā tāyapi pucchāya virodho āpajjati, vuccati ca tathā sā pucchāti na nānatthatā yujjati.",
  "tika-abh01t0:104_0": "Aparo nayoti “kusalā dhammā”tiādīnaṃ dvinnaṃ dvinnaṃ ekatthattameva tiṇṇaṃ dhammasaddānaṃ",
  "tika-abh01t0:104_1": "ekatthanānatthattehi codeti. Tiṇṇaṃ dhammānaṃ ekattātiādimhi yathā tīhi inda-saddehi",
  "tika-abh01t0:104_2": "vuccamānānaṃ indatthānaṃ indabhāvena ekattā tato anaññesaṃ sakkapurindadasahassakkhasaddatthānaṃ",
  "tika-abh01t0:104_3": "ekattaṃ, evaṃ tiṇṇaṃ dhamma-saddatthānaṃ dhammabhāvena ekattā tato anaññesaṃ kusalākusalābyākata-saddatthānaṃ",
  "tika-abh01t0:104_4": "ekattaṃ āpajjatīti attho. Dhammo nāma bhāvoti sabhāvadhāraṇādinā atthena dhammoti",
  "tika-abh01t0:104_5": "vutto, so ca sabhāvasseva hoti, nāsabhāvassāti iminā adhippāyena vadati. Hotu bhāvo,",
  "tika-abh01t0:104_6": "tato kinti? Yadi tiṇṇaṃ dhammasaddānaṃ nānatthatā, tīsu dhammesu yo koci eko dhammo",
  "tika-abh01t0:104_7": "bhāvo, tato anaññaṃ kusalaṃ akusalaṃ abyākataṃ vā ekekameva bhāvo. Bhāvabhūtā pana",
  "tika-abh01t0:104_8": "dhammā aññe dve abhāvā hontīti tehi anaññe kusalādīsu dve ye keci abhāvā. Yopi ca",
  "tika-abh01t0:104_9": "so eko dhammo bhāvoti gahito, sopi samānarūpesu tīsu dhammasaddesu ayameva bhāvattho",
  "tika-abh01t0:104_10": "hotīti niyamassa abhāvā aññassa bhāvatthatte sati abhāvo hotīti tato anaññassapi",
  "tika-abh01t0:104_11": "abhāvattaṃ āpannanti kusalādīnaṃ sabbesampi abhāvattāpatti hoti. Na hi indassa amanussatte",
  "tika-abh01t0:104_12": "tato anaññesaṃ sakkādīnaṃ manussattaṃ atthīti.",
  "tika-abh01t0:105_0": "Nanu evamapi ekassa bhāvattaṃ vinā aññesaṃ abhāvattaṃ na sakkā vattuṃ, tattha ca",
  "tika-abh01t0:105_1": "ekeneva bhāvena bhavitabbanti niyamābhāvato tiṇṇampi bhāvatte siddhe tehi anaññesaṃ",
  "tika-abh01t0:105_2": "kusalādīnampi bhāvattaṃ siddhaṃ hotīti? Na hoti tiṇṇaṃ dhamma-saddānaṃ nānatthabhāvassa",
  "tika-abh01t0:105_3": "anuññātattā. Na hi tiṇṇaṃ bhāvatte nānatthatā atthi, anuññātā ca sā tayāti. Nanu",
  "tika-abh01t0:105_4": "tiṇṇaṃ dhammānaṃ abhāvattepi nānatthatā na siyāti? Mā hotu nānatthatā, tava pana",
  "tika-abh01t0:105_5": "nānatthataṃ paṭijānantassa “eso doso”ti vadāmi, na pana mayā nānatthatā ekatthatā",
  "tika-abh01t0:105_6": "vā anuññātāti kuto me virodho siyāti. Atha vā abhāvattaṃ āpannehi dhammehi anaññe",
  "tika-abh01t0:105_7": "kusalādayopi abhāvā eva siyunti idaṃ vacanaṃ aniyamena ye keci dve dhammā abhāvattaṃ",
  "tika-abh01t0:105_8": "āpannā, tehi anaññesaṃ kusalādīsu yesaṃ kesañci dvinnaṃ kusalādīnaṃ abhāvattāpattiṃ",
  "tika-abh01t0:105_9": "sandhāya vuttaṃ ekassa bhāvattā. Yampi vuttaṃ “tehi ca añño kusalaparopi abhāvo siyā”ti,",
  "tika-abh01t0:105_10": "taṃ aniyamadassanatthaṃ vuttaṃ, na sabbesaṃ abhāvasādhanatthaṃ. Ayañhi tattha attho",
  "tika-abh01t0:105_11": "akusalaparassa vā abyākataparassa vā dhammassa bhāvatte sati tehi añño kusalaparopi abhāvo siyāti.",
  "tika-abh01t0:106_0": "Sabbametaṃ akāraṇanti ettha kāraṇaṃ nāma yutti. Kusalakusalasaddānaṃ viya ekantaekatthataṃ,",
  "tika-abh01t0:106_1": "kusalarūpacakkhuma-saddānaṃ viya ekantanānatthatañca vikappetvā yāyaṃ punarutti chakkacatukkāpatti",
  "tika-abh01t0:106_2": "asambandhavirodhābhāvāpatti dosāropanayutti vuttā, sabbā sā ayutti, tathā ekatthanānatthatābhāvatoti",
  "tika-abh01t0:106_3": "vuttaṃ hoti. Yā yā anumati yathānumati anumatiyā anumatiyā vohārasiddhito. Anumatiyā",
  "tika-abh01t0:106_4": "anurūpaṃ vā yathānumati, yathā anumati pavattā, tathā tadanurūpaṃ vohārasiddhitoti",
  "tika-abh01t0:106_5": "attho. Anumati hi visesanavisesitabbābhāvato accantamabhinnesu katthaci kiriyāguṇādipariggahavisesena",
  "tika-abh01t0:106_6": "avivaṭasaddatthavivaraṇatthaṃ pavattā yathā “sakko indo purindado”ti. Katthaci accantaṃ",
  "tika-abh01t0:106_7": "bhinnesu yathā “dhavo khadiro palāso ca ānīyantū”ti. Katthaci visesanavisesitabbabhāvato",
  "tika-abh01t0:106_8": "bhedābhedavantesu seyyathāpi “nīluppalaṃ paṇḍitapuriso”ti, tāya tāya anumatiyā tadanurūpañca",
  "tika-abh01t0:106_9": "te te vohārā siddhā. Tasmā ihāpi kusaladhamma-saddānaṃ visesanavisesitabbabhāvato",
  "tika-abh01t0:106_10": "visesatthasāmaññatthapariggahena samāne atthe bhedābhedayutte pavatti anumatāti tāya",
  "tika-abh01t0:106_11": "tāya anumatiyā tadanurūpañca siddho eso vohāro. Tasmā vuttaṃ “sabbametaṃ akāraṇa”nti.",
  "tika-abh01t0:107_0": "Attano attano atthavisesaṃ tassa dīpentīti attanā pariggahitaṃ attanā vuccamānaṃ",
  "tika-abh01t0:107_1": "anavajjasukhavipākādikusalādibhāvaṃ dhamma-saddassa dīpenti tadatthassa tabbhāvadīpanavasenāti",
  "tika-abh01t0:107_2": "adhippāyo. Na hi dhamma-saddo kusalādibhāvo hotīti. Imināvāti “dhamma-saddo pariyattiādīsu",
  "tika-abh01t0:107_3": "dissatī”tiādinā “attano sabhāvaṃ dhārentī”tiādinā ca nayena. So hi sabbattha samāno,",
  "tika-abh01t0:107_4": "na kusala-saddo ārogyādīsu dissatīti “kucchite salayantī”tiādiko, so ca visesanayo",
  "tika-abh01t0:107_5": "“ito paraṃ visesamattameva vakkhāmā”ti etena apanītoti daṭṭhabbo. Na hi kusalādivisesaṃ",
  "tika-abh01t0:107_6": "gahetvā pavattā sukhāya vedanāya sampayuttātiādayo visesāti.",
  "tika-abh01t0:108_0": "2. Sukhassa ca pahānāti ettha sukhindriyaṃ “sukha”nti vuttaṃ, tañca sukhavedanāva",
  "tika-abh01t0:108_1": "hotīti “sukhavedanāyaṃ dissatī”ti vuttaṃ, na pana “tisso imā, bhikkhave, vedanā sukhā",
  "tika-abh01t0:108_2": "vedanā”tievamādīsu sukha-saddo viya sukhavedanāsaddena samānatthattā. Ayañhi sukhindriyattho",
  "tika-abh01t0:108_3": "sukha-saddo kāyasukhanaṃ kāyānuggahaṃ sātavisesaṃ gahetvā pavatto, na pana sukhā",
  "tika-abh01t0:108_4": "vedanā “yaṃ kiñci vedanaṃ vedeti sukhaṃ vā, yo sukhaṃ dukkhato”tievamādīsu sukha-saddo",
  "tika-abh01t0:108_5": "viya sātasāmaññaṃ gahetvā pavattoti. Yasmiṃ sati sukhahetūnaṃ pavatti, taṃ sukhamūlaṃ.",
  "tika-abh01t0:108_6": "Buddhuppāde ca kāmasamatikkamādike virāge ca sati sukhahetūnaṃ puññapassaddhiādīnaṃ",
  "tika-abh01t0:108_7": "pavatti hotīti taṃ “sukhamūlaṃ sukha”nti vuttaṃ. Sukhassa ca ārammaṇattā “rūpaṃ sukha”nti",
  "tika-abh01t0:108_8": "vuttaṃ. Puññānīti yadidaṃ vacanaṃ, taṃ sukhassa ca adhivacanaṃ iṭṭhavipākassa adhivacanaṃ",
  "tika-abh01t0:108_9": "tadatthassa iṭṭhavipākavipaccanatoti attho. Sukhapaccayānaṃ rūpādīnaṃ iṭṭhānaṃ ṭhānaṃ",
  "tika-abh01t0:108_10": "okāso saggā nandanañcāti “sukhā saggā sukhaṃ nandana”nti vuttaṃ. Diṭṭhadhammeti imasmiṃ",
  "tika-abh01t0:108_11": "attabhāve. Sukhavihārāti paṭhamajjhānavihārādī. Nīvaraṇādibyābādharahitattā “abyābajjhā”ti",
  "tika-abh01t0:108_12": "vuttā. Sabbasaṅkhāradukkhanibbāpanato taṃnirodhattā vā “nibbānaṃ sukha”nti vuttaṃ.",
  "tika-abh01t0:108_13": "Ādi-saddena “adukkhamasukhaṃ santaṃ, sukhamicceva bhāsita”nti adukkhamasukhe. “Dvepi",
  "tika-abh01t0:108_14": "mayā, ānanda, vedanā vuttā pariyāyena sukhā vedanā dukkhā vedanā”ti sukhopekkhāsu",
  "tika-abh01t0:108_15": "ca iṭṭhāsūti evamādīsu pavatti saṅgahitā.",
  "tika-abh01t0:109_0": "Dukkhavatthūti dukkhassa okāso. Attano paccayehi uppajjamānampi hi taṃ dukkhaṃ jātiādīsu",
  "tika-abh01t0:109_1": "vijjamānesu tabbatthukaṃ hutvā uppajjati. Dukkhapaccayeti dukkhahetumhi, dukkhassa",
  "tika-abh01t0:109_2": "janaketi attho. Dukkhapaccayaṭṭhāneti dukkhajanakakammassa sahāyabhūtānaṃ aniṭṭharūpādipaccayānaṃ",
  "tika-abh01t0:109_3": "ṭhāne. Paccayasaddo hi janake janakasahāye ca pavattatīti. Ādi-saddena “yadaniccaṃ",
  "tika-abh01t0:109_4": "taṃ dukkha”ntiādinā saṅkhāradukkhādīsu pavatti daṭṭhabbā. Sampayutte vatthuñca karajakāyaṃ",
  "tika-abh01t0:109_5": "sukhayati laddhassāde anuggahite karotīti sukhā. Sukhāti vedanāsaddamapekkhitvā sukhabhāvamattassa",
  "tika-abh01t0:109_6": "appakāsanena napuṃsakaliṅgatā na katā. Sabhāvato saṅkappato ca yaṃ iṭṭhaṃ, tadanubhavanaṃ",
  "tika-abh01t0:109_7": "iṭṭhākārānubhavanaṃ vā iṭṭhānubhavanaṃ.",
  "tika-abh01t0:110_0": "Samanti avisamaṃ. Samā ekībhāvūpagatā viya yuttā, samaṃ vā saha yuttāti yojetabbaṃ.",
  "tika-abh01t0:110_1": "Ekuppādāti eko samāno uppādo etesanti ekuppādā, samānapaccayehi sahuppattikāti attho.",
  "tika-abh01t0:110_2": "Sahuppattikānaṃ rūpārūpānañca aññamaññasampayuttatā āpajjeyyāti “ekanirodhā”ti vuttaṃ,",
  "tika-abh01t0:110_3": "ye samānuppādā samānanirodhā ca, te sampayuttāti rūpārūpānaṃ aññamaññasampayogo nivārito",
  "tika-abh01t0:110_4": "hoti. Evamapi avinibbhogarūpānaṃ aññamaññasampayuttatā āpajjeyyāti “ekavatthukā”ti",
  "tika-abh01t0:110_5": "vuttaṃ, ye ekuppādā ekanirodhā ekavatthukā ca, te sampayuttāti. Evamapi avinibbhogarūpesu",
  "tika-abh01t0:110_6": "ekaṃ mahābhūtaṃ sesamahābhūtopādārūpānaṃ nissayapaccayo hotīti tena tāni ekavatthukānīti,",
  "tika-abh01t0:110_7": "cakkhādinissayabhūtāni vā bhūtāni ekaṃ vatthu etesu sannissitanti ekavatthukānīti",
  "tika-abh01t0:110_8": "kappentassa tesaṃ sampayuttatāpatti siyāti tannivāraṇatthaṃ “ekārammaṇā”ti vuttaṃ,",
  "tika-abh01t0:110_9": "ye ekuppādā…pe… ekārammaṇā ca honti, te sampayuttāti. Paṭilomato vā ekārammaṇāti",
  "tika-abh01t0:110_10": "vutte ekavīthiyañca pañcaviññāṇasampaṭicchanānaṃ nānāvīthiyaṃ parasantāne ca ekasmiṃ",
  "tika-abh01t0:110_11": "ārammaṇe uppajjamānānaṃ bhinnavatthukānaṃ sampayuttatā āpajjeyyāti “ekavatthukā”ti",
  "tika-abh01t0:110_12": "vuttaṃ, ye ekavatthukā hutvā ekārammaṇā, te sampayuttāti. Evamapi sampaṭicchanasantīraṇādīnaṃ",
  "tika-abh01t0:110_13": "sampayuttatā āpajjeyyāti “ekanirodhā”ti vuttaṃ, ye ekanirodhā hutvā ekavatthukā ekārammaṇā,",
  "tika-abh01t0:110_14": "te sampayuttāti. Kiṃ pana nānuppādāpi evaṃ tividhalakkhaṇā honti, atha ekuppādā evāti",
  "tika-abh01t0:110_15": "vicāraṇāya ekuppādā eva evaṃ tividhalakkhaṇā hontīti dassanatthaṃ “ekuppādā”ti vuttaṃ.",
  "tika-abh01t0:111_0": "3. Vipakkabhāvamāpannānaṃ arūpadhammānanti yathā sālibījādīnaṃ phalāni taṃsadisāni",
  "tika-abh01t0:111_1": "nibbattāni vipakkāni nāma honti, vipākaniruttiñca labhanti, na mūlaṅkurapattakhandhanāḷāni,",
  "tika-abh01t0:111_2": "evaṃ kusalākusalānaṃ phalāni arūpadhammabhāvena sārammaṇabhāvena sukkakaṇhādibhāvena",
  "tika-abh01t0:111_3": "ca taṃsadisāni vipakkabhāvamāpannānīti vipākaniruttiṃ labhanti, na rūpadhammā kammanibbattāpi",
  "tika-abh01t0:111_4": "kammāsadisāti dassetuṃ vuttaṃ. Jātijarāsabhāvāti jāyanajīraṇasabhāvā. Vipākapakatikāti",
  "tika-abh01t0:111_5": "vipaccanapakatikā. Vipaccanasabhāvatā ca anupacchinnāvijjātaṇhāmānasantāne sabyāpāratā,",
  "tika-abh01t0:111_6": "tena abhiññādikusalānaṃ bhāvanāyapahātabbādiakusalānañca vipākānuppādanepi vipākadhammatā",
  "tika-abh01t0:111_7": "siddhā hoti. Vipakkabhāvanti cettha bhāva-saddena sabhāvo eva vutto. Taṃ yathāvuttaṃ",
  "tika-abh01t0:111_8": "vipakkasabhāvaṃ dutiyassa vuttaṃ vipaccanasabhāvañca gahetvā “ubhayasabhāvapaṭikkhepavasenā”ti āha.",
  "tika-abh01t0:112_0": "4. Upetena ādinnā upādinnā. Kiṃ pana taṃ upetaṃ, kena ca upetaṃ, kathañca upetaṃ,",
  "tika-abh01t0:112_1": "ke ca tena ādinnāti? Sati ca lokuttarānaṃ kesañci ārammaṇabhāve tannivattanatthaṃ",
  "tika-abh01t0:112_2": "upetasaddasambandhinā upaya-saddena vuccamānāhi catubbidhupādānabhūtāhi taṇhādiṭṭhīhi",
  "tika-abh01t0:112_3": "upetaṃ, tehi ca ārammaṇakaraṇavasena upetaṃ, na samannāgamavasena. Sati ca sabbatebhūmakadhammānaṃ",
  "tika-abh01t0:112_4": "upādānārammaṇatte yehi vipākakaṭattārūpāni amhehi nibbattattā amhākaṃ etāni phalānīti",
  "tika-abh01t0:112_5": "gaṇhantehi viya ādinnāni, tāni tebhūmakakammāni kammabhāvena ekattaṃ upanetvā upetanti",
  "tika-abh01t0:112_6": "idha gahitāni. Tehi ca nibbattāni vipākakaṭattārūpāni upādinnā dhammāti sabbametaṃ",
  "tika-abh01t0:112_7": "dassetuṃ “ārammaṇakaraṇavasenā”tiādi vuttaṃ. Ayañca atthanayo yathāsambhavaṃ yojetabbo,",
  "tika-abh01t0:112_8": "na vacanānupubbenāti. Etthāha – yadi ārammaṇakaraṇavasena taṇhādiṭṭhīhi upetena ādinnā",
  "tika-abh01t0:112_9": "upādinnā, sabbatebhūmakadhammā ca taṇhādīnaṃ ārammaṇā honti, na ca upetasaddo kamme",
  "tika-abh01t0:112_10": "eva niruḷho, tena kammasseva gahaṇe kāraṇaṃ natthi, tasmā sabbatebhūmakadhammapaccayuppannānaṃ",
  "tika-abh01t0:112_11": "avijjādihetūhi nibbattānaṃ saṅkhārādiphalānaṃ upādinnattaṃ āpajjati tesampi tehiphalabhāvena",
  "tika-abh01t0:112_12": "gahitattā. Upa-saddena ca upetatāmattaṃ jotitaṃ, na ārammaṇakaraṇaṃ samannāgamanivattakaṃ,",
  "tika-abh01t0:112_13": "ādinna-saddena ca gahitatāmattaṃ vuttaṃ, na kammasamuṭṭhānatāviseso. Tasmā sabbapaccayuppannānaṃ",
  "tika-abh01t0:112_14": "upādinnattaṃ āpajjatīti? Nāpajjati bodhaneyyajjhāsayavasena desanāpavattito. Yesañhi",
  "tika-abh01t0:112_15": "bodhanatthaṃ “upādinnā”ti etaṃ vuttaṃ, te teneva vacanena yathāvuttappakāre dhamme",
  "tika-abh01t0:112_16": "bujjhiṃsu, etarahi pana tāvatā bujjhituṃ asakkontena sutvā tadattho veditabboti esā",
  "tika-abh01t0:112_17": "atthavibhāvanā katā “kammunā”ti.",
  "tika-abh01t0:113_0": "Ayaṃ pana aparo attho daṭṭhabbo – upa-saddo upetaṃ dīpeti. Ayañhi upa-saddo samāse",
  "tika-abh01t0:113_1": "payujjamāno “atimālā”tiādīsu ati-saddo viya atikkamanaṃ sasādhanaṃ upagamanaṃ sasādhanaṃ",
  "tika-abh01t0:113_2": "vadati, upagamanañca upādānaupayo, tena upagataṃ upetaṃ. Kiṃ pana tanti? Yaṃ asati",
  "tika-abh01t0:113_3": "upādāne na hoti, taṃ “upādānapaccayā bhavo”ti evaṃ vuttaṃ tebhūmakakammaṃ paccayabhāvena",
  "tika-abh01t0:113_4": "purimajātuppannena upādānena upagatattā “upeta”nti vuccati. Na hi koci anupaggamma",
  "tika-abh01t0:113_5": "anicchanto kammaṃ karotīti. Tena upetena kammunā punabbhavassa ādānaṃ hoti. Kammunā",
  "tika-abh01t0:113_6": "hi sāsavena sattā ādiyanti punabbhavaṃ, tasmā ādātabbabhāvena pākaṭo punabbhavo.",
  "tika-abh01t0:113_7": "So ca upapattibhavo tebhūmakavipākakaṭattārūpasaṅgaho “bhavapaccayā jātī”ti ettha",
  "tika-abh01t0:113_8": "jātivacane samavaruddhoti upādinnavacanena upapattibhavo vuccati, upapattibhavo ca",
  "tika-abh01t0:113_9": "tebhūmakavipākakaṭattārūpānīti dhātukathāyaṃ pakāsitametaṃ. Tasmā upetena ādinnāti",
  "tika-abh01t0:113_10": "te eva dhammā vuccantīti siddho ayamatthoti. Upādinna-saddassa atthaṃ vatvā taṃ vissajjetvā",
  "tika-abh01t0:113_11": "upādāniya-saddassa visuṃ upādinnasaddānapekkhaṃ atthaṃ vattuṃ “ārammaṇabhāvaṃ upagantvā”tiādimāha.",
  "tika-abh01t0:113_12": "Tasmā eva avisesetvā “upādānassa ārammaṇapaccayabhūtānametaṃ adhivacana”nti vuttaṃ.",
  "tika-abh01t0:113_13": "Taṃ pana upādāniyaṃ upādinnaṃ anupādinnanti duvidhaṃ. Tasmā taṃ visesanena dassento",
  "tika-abh01t0:113_14": "“upādinnā ca te upādāniyā cā”tiādimāha.",
  "tika-abh01t0:114_0": "5. Saṃkilesoti dasa kilesavatthūni vuccanti. Saṃkiliṭṭhāti tehi vibādhitā upatāpitā",
  "tika-abh01t0:114_1": "ca. Te pana yasmā saṃkilesasampayuttā ekuppādādīhi ninnānattā ekībhāvamiva gatā visādīhi",
  "tika-abh01t0:114_2": "viya sappiādayo vidūsitā malīnā vibādhitā upatāpitā ca nāma honti, tasmā āha “saṃkilesena",
  "tika-abh01t0:114_3": "samannāgatā saṃkiliṭṭhā”ti. Saṃkilesaṃ arahantīti saṃkilesassa ārammaṇabhāvena taṃ",
  "tika-abh01t0:114_4": "laddhuṃ arahantīti attho. Ārammaṇabhāvānatikkamanatoti etena saṃkilesānatikkamanameva",
  "tika-abh01t0:114_5": "dasseti, vatthayugikasuṅkasālikasaddānaṃ viya saṃkilesika-saddassa pavatti veditabbā.",
  "tika-abh01t0:115_0": "6. Saha vitakkena hontīti vacanaseso yojetabbo avuccamānassapi bhavati-atthassa viññāyamānattā.",
  "tika-abh01t0:115_1": "Mattāti pamāṇavācakaṃ ekaṃ padanti gahetvā “vicārova mattā etesa”nti attho vutto.",
  "tika-abh01t0:115_2": "Aññattha avippayogīsu vitakkavicāresu vicārova etesaṃ mattā, tato uddhaṃ vitakkena",
  "tika-abh01t0:115_3": "sampayogaṃ na gacchantīti attho. Ayamaparo attho – matta-saddo visesanivattiattho.",
  "tika-abh01t0:115_4": "Savitakkasavicārā dhammā hi vitakkavisiṭṭhena vicārena savicārā, ete pana vicāramattena",
  "tika-abh01t0:115_5": "vitakkasaṅkhātavisesarahitena, tasmā “vicāramattā”ti vuccanti, vicāramattavantoti",
  "tika-abh01t0:115_6": "attho. Vicāramattavacanena avitakkatte siddhe avitakkānaṃ aññesampi atthibhāvajotanatthaṃ",
  "tika-abh01t0:115_7": "avitakkavacanaṃ. Avitakkā hi vicāramattā ca santi avicārā cāti nivattetabbā gahetabbā",
  "tika-abh01t0:115_8": "ca honti, tesu avuccamānesu nivattetabbagahetabbassa adassitattā vicāramattāvaavitakkāti",
  "tika-abh01t0:115_9": "āpajjeyyāti. Visesanavisesitabbabhāvo pana yathākāmaṃ hotīti sāmaññena avitakkabhāvena",
  "tika-abh01t0:115_10": "saha vicāramattatāya dhammavisesanabhāvaṃ dassetuṃ “avitakkavicāramattā”ti padānukkamo kato.",
  "tika-abh01t0:116_0": "Atha vā savicārā duvidhā savitakkā avitakkā ca, tesu avitakke nivattetuṃ ādipadaṃ",
  "tika-abh01t0:116_1": "vuttaṃ. Avicārā ca duvidhā savitakkā avitakkā ca, tesu savitakke nivattetuṃ tatiyapadaṃ",
  "tika-abh01t0:116_2": "vuttaṃ. Ye pana dvīhipi nivattitā avitakkā savitakkā ca savicārā avicārā ca, tesu",
  "tika-abh01t0:116_3": "aññataradassanaṃ vā kattabbaṃ siyā ubhayadassanaṃ vā. Ubhayadassane kariyamāne yadi",
  "tika-abh01t0:116_4": "“savitakkasavicārā”ti vucceyya, ādipadatthatāva āpajjati. Atha “avitakkaavicārā”ti",
  "tika-abh01t0:116_5": "vucceyya, antapadatthatā. Atha pana “avitakkasavicārā savitakkaavicārā”ti vucceyya,",
  "tika-abh01t0:116_6": "ajjhattabahiddhānaṃ viya atthantarābhāvo vā saṅkaradoso vā ekasseva savitakkāvitakkatāsavicārāvicāratāvirodho",
  "tika-abh01t0:116_7": "vā āpajjeyya, tasmā aññataradassanena itarampi pakāsetuṃ avitakkavacanena dvippakāresu",
  "tika-abh01t0:116_8": "vattabbesu savitakkaavicāre nivattetvā avitakkasavicāre dassento āha “avitakkavicāramattā”ti.",
  "tika-abh01t0:116_9": "Atha vā vitakkābhāvena ete vicāramattā, na vicārato aññassa kassaci dhammassa abhāvāti",
  "tika-abh01t0:116_10": "dassetuṃ avitakkavacanena vicāramattā visesitā.",
  "tika-abh01t0:117_0": "7. Upekkhatīti vedayamānāpi majjhattavedanā sukhākāre dukkhākāre ca udāsinā hotīti",
  "tika-abh01t0:117_1": "attho. Atha vā upetā yuttā sukhadukkhānaṃ aviruddhā ikkhā anubhavanaṃ upekkhā. Visesadassanavasenāti",
  "tika-abh01t0:117_2": "nānattadassanavasena. Yadi hi pītisahagatā eva sukhasahagatā siyuṃ, “pītisahagatā”ti",
  "tika-abh01t0:117_3": "eteneva siddhattā “sukhasahagatā”ti idaṃ na vattabbaṃ siyā, “sukhasahagatā”ti vā",
  "tika-abh01t0:117_4": "vuccamāne “pītisahagatā”ti na vattabbaṃ, tato tikaṃ pūrentena dukkhasahagatapadaṃ",
  "tika-abh01t0:117_5": "vattabbaṃ siyā, evañca sati “vedanāttiko evāya”nti vuttavacanaṃ āpajjati, tasmā “pītisahagatā”ti",
  "tika-abh01t0:117_6": "vatvā “sukhasahagatā”ti vadanto pītivippayuttampi sukhaṃ atthīti tatiyajjhānakāyaviññāṇasampayuttaṃ",
  "tika-abh01t0:117_7": "sukhaṃ sappītikasukhato bhinnaṃ katvā dassetīti adhippāyo. Atha vā pītisukhānaṃ dubbiññeyyanānattānaṃ",
  "tika-abh01t0:117_8": "nānattadassanatthaṃ ayaṃ tiko vutto. “Pītisahagatā”ti ettha hi sukhekadeso saṅgahito,",
  "tika-abh01t0:117_9": "na pīti. “Sukhasahagatā”ti ettha pīti saṅgahitā, na sukhaṃ. Pītivippayuttasukhasahagatā",
  "tika-abh01t0:117_10": "ca purimena asaṅgahitā pacchimena saṅgahitāti siddho pītisukhānaṃ visesoti.",
  "tika-abh01t0:118_0": "8. Nibbānaṃ dassanatoti nibbānārammaṇataṃ sandhāyāha. Atha vā dhammacakkhu punappunaṃ",
  "tika-abh01t0:118_1": "nibbattanena bhāvanābhāvaṃ appattaṃ dassanaṃ nāma, dhammacakkhu ca pariññādikiccakaraṇena",
  "tika-abh01t0:118_2": "catusaccadhammadassanaṃ tadatisayo, tasmā natthettha gotrabhussa dassanabhāvāpattīti.",
  "tika-abh01t0:118_3": "Ubhayapaṭikkhepavasenāti dvīhi padehi vuttadhammapaṭikkhepavasena, na pahāyakapaṭikkhepavasena.",
  "tika-abh01t0:118_4": "Tathā hi sati dassanabhāvanāhi añño samucchedavasena pahāyako atthi, tena pahātabbā",
  "tika-abh01t0:118_5": "neva dassanena na bhāvanāya pahātabbāti ayamattho āpajjati, na ca añño pahāyako atthi",
  "tika-abh01t0:118_6": "aññehi vikkhambhitānañca punappavattisabbhāvā, nāpi pahātabbā tatiyapadena saṅgayhanti,",
  "tika-abh01t0:118_7": "kintu appahātabbā evāti. Tasmā pahātabbapadaṃ paccekaṃ yojetvā neva dassanena pahātabbā",
  "tika-abh01t0:118_8": "na bhāvanāya pahātabbāti dassanena bhāvanāya pahātabbehi aññe gahitāti veditabbā.",
  "tika-abh01t0:119_0": "9. Evamatthaṃ aggahetvāti atthāyuttito ca saddāyuttito ca aggahetabbataṃ dasseti.",
  "tika-abh01t0:119_1": "Dassanabhāvanāhi appahātabbahetumattesu hi gayhamānesu ahetukā asaṅgahitāti yathādhippetassa",
  "tika-abh01t0:119_2": "atthassa aparipuṇṇattā atthāyutti, pahātabbasaddassa niccasāpekkhatte ca sati na",
  "tika-abh01t0:119_3": "sambandhīsaddato pahāyakato aññaṃ paṭisedhaṃ apekkhamānassa hetusaddena samāso upapajjatīti",
  "tika-abh01t0:119_4": "saddāyutti ca veditabbā. Evamattho gahetabboti pahātabba-saddaṃ paṭisedhena ayojetvā",
  "tika-abh01t0:119_5": "yesaṃ aññapadatthe samāso, tabbisesanaṃ atthīti idaṃ paṭisedhena yojetvā dassanabhāvanāhi",
  "tika-abh01t0:119_6": "pahātabbo hetu etesaṃ nevatthīti attho gahetabboti vuttaṃ hoti. Evañca sati yathādhippetattho",
  "tika-abh01t0:119_7": "sabbo saṅgahitoti. Atthāyutti mā hotu, saddo pana idhāpi na yutto. Ekantayogīnaṃ",
  "tika-abh01t0:119_8": "atthi-saddameva hi apekkhamānānaṃ ubhinnaṃ pahātabbahetu-saddānaṃ samāso yutto, na",
  "tika-abh01t0:119_9": "paṭisedhaṃ apekkhamānānanti, tasmā gahetabbatthadassanamattaṃ etaṃ kataṃ, saddo pana",
  "tika-abh01t0:119_10": "yathā yujjati, tathā yojetabbo. Evaṃ pana yujjati – pahātabbo hetu etesaṃ atthīti",
  "tika-abh01t0:119_11": "pahātabbahetukā. Kena pahātabboti? Dassanena bhāvanāya ca. Tayidaṃ pahātabbahetukapadaṃ",
  "tika-abh01t0:119_12": "dassanabhāvanāpadehi visuṃ visuṃ yojetvā tehi yuttena ye dassanena pahātabbahetukā",
  "tika-abh01t0:119_13": "neva honti, bhāvanāya pahātabbahetukā ca na hontīti paṭisedhañca visuṃ visuṃ yojetvā",
  "tika-abh01t0:119_14": "te neva dassanena na bhāvanāya pahātabbahetukāti vuccanti. Nevavipākanavipākadhammadhammavacanaṃ",
  "tika-abh01t0:119_15": "viya hi purimapadadvayasaṅgahitadhammapaṭisedhanena tadaññadhammanidassanametaṃ hoti,",
  "tika-abh01t0:119_16": "na ahetukapadaṃ viya hetuvirahappakāsanenāti. Evañca katvā dve paṭisedhā yuttā honti.",
  "tika-abh01t0:120_0": "Hetuyeva hi tesaṃ natthi, yo dassanabhāvanāhi pahātabbo siyāti purimasmiñhi atthe",
  "tika-abh01t0:120_1": "hetūnaṃ dassanabhāvanāhi pahātabbatā paṭikkhittā, paṭikkhepo ca pahātabbāsaṅkāsabbhāve",
  "tika-abh01t0:120_2": "hoti, pahātabbāsaṅkā ca hetumhi sati siyā, tesaṃ pana ahetukānaṃ hetuyeva natthi,",
  "tika-abh01t0:120_3": "yo dassanabhāvanāhi pahātabbo siyā, tadabhāvā pahātabbāsaṅkā natthīti taṃnivāraṇattho",
  "tika-abh01t0:120_4": "paṭikkhepo na sambhavati, tasmā “nevadassanena na bhāvanāya pahātabbo hetu etesa”nti",
  "tika-abh01t0:120_5": "evaṃ ahetukānaṃ gahaṇaṃ na bhaveyyāti attho. Atha vā itarathā hi ahetukānaṃ aggahaṇaṃ",
  "tika-abh01t0:120_6": "bhaveyyāti atthassa pākaṭattā na kāraṇasādhanīyo esoti gahetabbatthasseva kāraṇaṃ",
  "tika-abh01t0:120_7": "vadanto “hetuyeva hi tesaṃ natthī”tiādimāha. Tesañhi nevadassanena na bhāvanāyapahātabbahetukapadavacanīyānaṃ",
  "tika-abh01t0:120_8": "yo dassanabhāvanāhi pahātabbo siyā, so evaṃpakāro hetu natthi. Te hi anekappakārā",
  "tika-abh01t0:120_9": "sahetukā ahetukā cāti, tasmā nevadassanena na bhāvanāya pahātabbo hetu etesaṃ atthīti",
  "tika-abh01t0:120_10": "ayamattho gahetabboti attho.",
  "tika-abh01t0:121_0": "10. Taṃ ārammaṇaṃ katvāti idaṃ catukiccasādhanavasena ārammaṇakaraṇaṃ sandhāya vuttanti",
  "tika-abh01t0:121_1": "veditabbaṃ. Aññathā gotrabhuphalapaccavekkhaṇādīnampi apacayagāmitā āpajjeyyāti.",
  "tika-abh01t0:121_2": "Atha vā hetubhāvena apacayaṃ nibbānaṃ gacchantīti apacayagāmino. Nibbānassa hi anibbattaniyattepi",
  "tika-abh01t0:121_3": "samudayappahānasamudayanirodhānaṃ adhigamaadhigantabbabhāvato hetuhetuphalabhāvo",
  "tika-abh01t0:121_4": "magganibbānānaṃ yujjati. Yathāha “dukkhanirodhe ñāṇaṃ atthapaṭisambhidā, dukkhanirodhagāminiyā",
  "tika-abh01t0:121_5": "paṭipadāya ñāṇaṃ dhammapaṭisambhidā”ti. Atthoti hi hetuphalaṃ. Dhammoti hetūti. Purimapacchimānaṃ",
  "tika-abh01t0:121_6": "purime sasampayuttā vuttā, pacchime kevalā. Purime viya pana pacchime atthepi ariyamaggasīsena",
  "tika-abh01t0:121_7": "sabbalokuttarakusalacittuppādā gahetabbā. Dutiye atthavikappe “ācayaṃ gāmino”ti vattabbe",
  "tika-abh01t0:121_8": "anunāsikalopo katoti daṭṭhabbo. Ācinantīti vā ācayā, ācayā hutvā gacchanti pavattantītipi attho daṭṭhabbo.",
  "tika-abh01t0:122_0": "11. Satta pana sekkhā sikkhanasīlāti sekkhā, tesaṃ imeti sekkhā, aññāsādhāraṇā maggaphalattayadhammā.",
  "tika-abh01t0:122_1": "Sayameva sikkhantīti sikkhanasīlānametaṃ nidassanaṃ. Ye hi dhammā sikkhanti, te sikkhanasīlā",
  "tika-abh01t0:122_2": "hontīti. Akkharattho pana sikkhā etesaṃ sīlanti sekkhāti. Na sekkhāti yattha sekkhabhāvāsaṅkā",
  "tika-abh01t0:122_3": "atthi, tatthāyaṃ paṭisedhoti lokiyanibbānesu asekkhabhāvānāpatti daṭṭhabbā. Sīlasamādhipaññāsaṅkhātā",
  "tika-abh01t0:122_4": "hi sikkhā attano paṭipakkhakilesehi vippamuttā parisuddhā upakkilesānaṃ ārammaṇabhāvampi",
  "tika-abh01t0:122_5": "anupagamanato etā sikkhāti vattuṃ yuttā aṭṭhasu maggaphalesu vijjanti, tasmā catumaggaheṭṭhimaphalattayadhammā",
  "tika-abh01t0:122_6": "viya arahattaphaladhammāpi tāsu sikkhāsu jātāti ca, taṃsikkhāsamaṅgino arahato itaresaṃ",
  "tika-abh01t0:122_7": "viya sekkhatte sati sekkhassa eteti ca, sikkhā sīlaṃ etesanti ca sekkhāti āsaṅkitabbā",
  "tika-abh01t0:122_8": "siyunti tadāsaṅkānivattanatthaṃ “asekkhā”ti yathāvuttasekkhabhāvapaṭisedho kato.",
  "tika-abh01t0:122_9": "Arahattaphale hi pavattamānā sikkhā pariniṭṭhitasikkhākiccattā na sikkhākiccaṃ karonti,",
  "tika-abh01t0:122_10": "kevalaṃ sikkhāphalabhāveneva pavattanti, tasmā tā na sikkhāvacanaṃ arahanti, nāpi",
  "tika-abh01t0:122_11": "taṃsamaṅgino sekkhavacanaṃ, na ca taṃsampayuttā sikkhanasīlāti sikkhāsu jātātiādiatthehi",
  "tika-abh01t0:122_12": "aggaphaladhammā sekkhā na honti, heṭṭhimaphalesu pana sikkhā sakadāgāmimaggavipassanādīnaṃ",
  "tika-abh01t0:122_13": "upanissayabhāvato sikkhākiccaṃ karontīti sikkhāvacanaṃ arahanti, taṃsamaṅgino ca",
  "tika-abh01t0:122_14": "sekkhavacanaṃ, taṃsampayuttā ca sikkhanasīlavuttīti tattha dhammā yathāvuttehi atthehi sekkhā honti eva.",
  "tika-abh01t0:123_0": "Sekkhāti vā apariyositasikkhā dassitā. Anantarameva “asekkhā”ti vacanaṃ pariyositasikkhānaṃ",
  "tika-abh01t0:123_1": "dassananti na lokiyanibbānānaṃ asekkhatāpatti. Vuddhippattā vā sekkhāti etasmiṃ atthe",
  "tika-abh01t0:123_2": "sekkhadhammesu eva kesañci vuddhippattānaṃ asekkhatā āpajjati, tena arahattamaggadhammā",
  "tika-abh01t0:123_3": "vuddhippattā ca yathāvuttehi ca atthehi sekkhāti katvā asekkhā āpannāti? Na, taṃsadisesu",
  "tika-abh01t0:123_4": "tabbohārā. Arahattamaggato hi ninnānākaraṇaṃ arahattaphalaṃ ṭhapetvā pariññādikiccakaraṇaṃ",
  "tika-abh01t0:123_5": "vipākabhāvañca, tasmā te eva sekkhā dhammā arahattaphalabhāvaṃ āpannāti sakkā vattuṃ,",
  "tika-abh01t0:123_6": "kusalasukhato ca vipākasukhaṃ santataratāya paṇītataranti vuddhippattā ca te dhammā",
  "tika-abh01t0:123_7": "hontīti asekkhāti vuccantīti.",
  "tika-abh01t0:124_0": "12. Kilesavikkhambhanāsamatthatādīhi parittā. “Kilesa…pe… tāyā”ti atthattayampi kusalesu",
  "tika-abh01t0:124_1": "yujjati, vipākakiriyesu dīghasantānatāva. Pamāṇakarehi vā oḷārikehi kāmataṇhādīhi",
  "tika-abh01t0:124_2": "paricchinnā parittā. Tehi aparicchinnattā sukhumehi rūpataṇhādīhi paricchinnā pamāṇamahattaṃ",
  "tika-abh01t0:124_3": "gatāti mahaggatā. Aparicchinnā appamāṇā.",
  "tika-abh01t0:125": "14. Atappakaṭṭhenāti divasampi paccavekkhiyamānā lokuttaradhammā tittiṃ na janenti samāpajjiyamānāpi phaladhammāti.",
  "tika-abh01t0:126_0": "15. Mātughātādīsu pavattamānāpi hitasukhaṃ icchantāva pavattantīti te dhammā hitasukhāvahā",
  "tika-abh01t0:126_1": "me bhavissantīti āsīsitā honti, tathā asubhāsukhāniccānattesu subhādivipariyāsadaḷhatāya",
  "tika-abh01t0:126_2": "ānantariyakammaniyatamicchādiṭṭhīsu pavatti hotīti te dhammā asubhādīsu subhādiviparītappavattikā",
  "tika-abh01t0:126_3": "honti. Micchāsabhāvāti musāsabhāvā. Anekesu ānantariyesu katesu yaṃ tattha balavaṃ,",
  "tika-abh01t0:126_4": "taṃ vipaccati, na itarānīti ekantavipākajanakatāya niyatatā na sakkā vattunti “vipākadāne",
  "tika-abh01t0:126_5": "satī”tiādimāha. Tattha khandhabhedānantaranti cutianantaraṃ. Cuti hi maraṇaniddese",
  "tika-abh01t0:126_6": "“khandhānaṃ bhedo”ti vuttāti. Etena vacanena sati phaladāne cutianantaro eva, na",
  "tika-abh01t0:126_7": "añño etesaṃ phalakāloti phalakālaniyameneva niyatatā vuttā hoti, na phaladānaniyamenāti",
  "tika-abh01t0:126_8": "niyataphalakālānaṃ aññesampi upapajjavedanīyānaṃ diṭṭhadhammavedanīyānampi niyatatā",
  "tika-abh01t0:126_9": "āpajjati, tasmā vipākadhammadhammānaṃ paccayantaravikalatādīhi avipaccamānānampi",
  "tika-abh01t0:126_10": "attano sabhāvena vipākadhammatā viya balavatā ānantariyena vipāke dinne avipaccamānānampi",
  "tika-abh01t0:126_11": "ānantariyānaṃ phaladāne niyatasabhāvā ānantariyasabhāvā ca pavattīti attano sabhāvena",
  "tika-abh01t0:126_12": "phaladānaniyameneva niyatatā ānantariyatā ca veditabbā. Avassañca niyatasabhāvā ānantariyasabhāvā",
  "tika-abh01t0:126_13": "ca tesaṃ pavattīti sampaṭicchitabbametaṃ aññassa balavato ānantariyassa abhāve cutianantaraṃ",
  "tika-abh01t0:126_14": "ekantena phaladānato.",
  "tika-abh01t0:127_0": "Nanu evaṃ aññesampi upapajjavedanīyānaṃ aññasmiṃ vipākadāyake asati cutianantarameva",
  "tika-abh01t0:127_1": "ekantena phaladānato ānantariyasabhāvā niyatasabhāvā ca pavatti āpajjatīti? Nāpajjati",
  "tika-abh01t0:127_2": "asamānajātikena cetopaṇidhivasena upaghātakena ca nivattetabbavipākattā anantarekantaphaladāyakattābhāvā,",
  "tika-abh01t0:127_3": "na pana ānantariyakānaṃ paṭhamajjhānādīnaṃ dutiyajjhānādīni viya asamānajātikaṃ phalanivattakaṃ",
  "tika-abh01t0:127_4": "atthi sabbānantariyakānaṃ avīciphalattā, na ca heṭṭhupapattiṃ icchato sīlavato cetopaṇidhi",
  "tika-abh01t0:127_5": "viya uparūpapattijanakakammaphalaṃ ānantariyakaphalaṃ nivattetuṃ samattho cetopaṇidhi",
  "tika-abh01t0:127_6": "atthi anicchantasseva avīcipātanato, na ca ānantariyakopaghātakaṃ kiñci kammaṃ atthi,",
  "tika-abh01t0:127_7": "tasmā tesaṃyeva anantarekantavipākajanakasabhāvā pavattīti.",
  "tika-abh01t0:128_0": "Anekāni ca ānantariyakāni katāni ekante vipāke sanniyatattā uparatāvipaccanasabhāvāsaṅkattā",
  "tika-abh01t0:128_1": "nicchitāni sabhāvato niyatāneva. Cutianantaraṃ pana phalaṃ anantaraṃ nāma tasmiṃ",
  "tika-abh01t0:128_2": "anantare niyuttāni tannibbattanena anantarakaraṇasīlāni anantarappayojanāni cāti",
  "tika-abh01t0:128_3": "sabhāvato ānantariyakāneva ca honti. Tesu pana samānasabhāvesu ekena vipāke dinne",
  "tika-abh01t0:128_4": "itarāni attanā kattabbassa kiccassa teneva katattā na dutiyaṃ tatiyampi ca paṭisandhiṃ",
  "tika-abh01t0:128_5": "karonti, na samatthatāvighātattāti natthi tesaṃ niyatānantariyatānivattīti. Na hi",
  "tika-abh01t0:128_6": "samānasabhāvaṃ samānasabhāvassa samatthataṃ vihanatīti. Ekassa pana aññānipi upatthambhakāni",
  "tika-abh01t0:128_7": "hontīti daṭṭhabbānīti. Sammā sabhāvāti saccasabhāvā.",
  "tika-abh01t0:129_0": "16. Paripuṇṇamaggakiccattā cattāro ariyamaggāva idha “maggā”ti vuttā. Paccayaṭṭhenāti",
  "tika-abh01t0:129_1": "maggapaccayaṭṭhena. Nikkhepakaṇḍepi hi ye maggapaccayaṃ labhanti, na pana sayaṃ maggapaccayabhāvaṃ",
  "tika-abh01t0:129_2": "gacchanti, te maggahetukāti dassetuṃ “ariyamaggasamaṅgissa maggaṅgāni ṭhapetvā”tiādi",
  "tika-abh01t0:129_3": "vuttaṃ. Yo pana tattheva “ariyamaggasamaṅgissa alobho adoso amoho, ime dhammā maggahetū”ti",
  "tika-abh01t0:129_4": "ādinayo vutto, taṃ dassetuṃ “maggasampayuttā vā”tiādi vuttaṃ. “Ariyamaggasamaṅgissa",
  "tika-abh01t0:129_5": "sammādiṭṭhi maggo ceva hetu cā”tiādinā pana vuttanayaṃ dassetuṃ “sammādiṭṭhi saya”ntiādimāha.",
  "tika-abh01t0:129_6": "Tattha pana asaṅgahitasaṅgaṇhanavasena paṭipāṭiyā tayo nayā vuttā, hetubahutāvasena",
  "tika-abh01t0:129_7": "tatiyo nayo idha dutiyo vutto.",
  "tika-abh01t0:130_0": "Abhibhavitvā pavattanaṭṭhenāti sahajātādhipatipi pubbābhisaṅkhāravasena jeṭṭhakabhāve",
  "tika-abh01t0:130_1": "pavattamāno sahajāte attano vase anuvattayamāno te abhibhavitvā pavattati, ārammaṇādhipatipi",
  "tika-abh01t0:130_2": "tadārammaṇe dhamme tatheva attānaṃ anuvattayamāno te dhamme abhibhavitvā ārammaṇabhāvena",
  "tika-abh01t0:130_3": "pavattati, na paccuppannabhāvena, tasmā adhipatidvayampi saṅgahitanti veditabbaṃ.",
  "tika-abh01t0:130_4": "“Maggo adhipati etesa”nti ayañca attho nikkhepakaṇḍe udāharaṇavasena āgataṃ atthanayaṃ",
  "tika-abh01t0:130_5": "gahetvā vutto. Yasmā pana paṭṭhāne “maggādhipatiṃ dhammaṃ paṭicca maggādhipati dhammo",
  "tika-abh01t0:130_6": "uppajjati nādhipatipaccayā, maggādhipatī khandhe paṭicca maggādhipati adhipatī”ti",
  "tika-abh01t0:130_7": "vuttaṃ, tasmā maggo adhipati maggādhipatīti ayampi attho pāḷiyaṃ sarūpekasesavasena",
  "tika-abh01t0:130_8": "samānasaddatthavasena vā saṅgahitoti veditabbo.",
  "tika-abh01t0:131_0": "17. Anuppannāti etena sabbo uppannabhāvo paṭisiddho, na uppannadhammabhāvo evāti",
  "tika-abh01t0:131_1": "tena uppannā vigatā atītāpi na saṅgahitāti daṭṭhabbā. Yadi hi saṅgahitā siyuṃ, “anuppanno",
  "tika-abh01t0:131_2": "dhammo uppannassa dhammassa anantarapaccayena paccayo”tievamādi vucceyya, na tu vuttanti.",
  "tika-abh01t0:131_3": "Anāgatāni vipākakaṭattārūpāni atīte anāgate vā kamme purimanipphanne eva uppajjissanti,",
  "tika-abh01t0:131_4": "nānipphanneti pariniṭṭhitakāraṇekadesāneva honti, tasmā tāni “avassaṃ uppajjissantīti",
  "tika-abh01t0:131_5": "uppādino dhammā”ti vuccanti.",
  "tika-abh01t0:132": "18. Attano sabhāvanti kakkhaḷaphusanādisabhāvaṃ.",
  "tika-abh01t0:133_0": "20. Evaṃ pavattamānāti evaṃ cakkhādibhāvena phusanādibhāvena ca ekasantatipariyāpannatāvasena",
  "tika-abh01t0:133_1": "pavattamānā. Attānaṃ adhi ajjhattāti adhi-saddo samāsavisaye adhikāratthaṃ pavattiatthañca",
  "tika-abh01t0:133_2": "gahetvā pavattatīti attānaṃ adhikicca uddissa pavattā ajjhattā. Tenāti yassa jhānā",
  "tika-abh01t0:133_3": "vuṭṭhahitvā ajjhattaṃ bahiddhā ajjhattabahiddhā ca suññataṃ āneñjañca manasikaroto",
  "tika-abh01t0:133_4": "ajjhattasuññatādīsu cittaṃ na pakkhandati na pasīdati na santiṭṭhati nādhimuccati,",
  "tika-abh01t0:133_5": "yo ca itiha tattha sampajāno, tena bhikkhunā. Tasmiṃyeva purimasmiṃ samādhinimitteti",
  "tika-abh01t0:133_6": "paṭhamajjhānādisamādhinimitte. Ajjhattamevāti jhānagocare kasiṇādimhi. Cittaṃ saṇṭhapetabbanti",
  "tika-abh01t0:133_7": "paṭhamajjhānādicittaṃ saṇṭhapetabbaṃ. Ajjhattaratoti gocarajjhatte nibbāne rato,",
  "tika-abh01t0:133_8": "samādhigocare kammaṭṭhāne vā rato. “Samāhito eko santusito tamāhu bhikkhu”nti gāthāseso.",
  "tika-abh01t0:134_0": "Ajjhattaṃ sampasādananti ettha jhānaṃ sakasantatipariyāpannattā “ajjhatta”nti vuttanti",
  "tika-abh01t0:134_1": "niyakajjhattattho ajjhatta-saddo hoti. Ajjhattanti sakasantatiniyakaṃ. Ajjhatte bhavā",
  "tika-abh01t0:134_2": "ajjhattikāti niyakajjhattesupi abbhantarā cakkhādayo vuccanti. Ettha pana ajjhattika-saddo",
  "tika-abh01t0:134_3": "cakkhādīsu pavattamāno dassito, na ajjhattasaddo, atthi ca ajjhattaajjhattikasaddānaṃ",
  "tika-abh01t0:134_4": "bahiddhābāhira-saddānaṃ viya viseso. Ajjhattikasaddo hi saparasantānikesu sabbesu",
  "tika-abh01t0:134_5": "cakkhādīsu rūpādīsu bāhira-saddo viya pavattati, ajjhatta-saddo pana sakasantānikesveva",
  "tika-abh01t0:134_6": "cakkhurūpādīsu tato aññesveva bahiddhā-saddo viya pavattatīti tasmā saddato atthato",
  "tika-abh01t0:134_7": "ca asamānattā na idamettha udāharaṇaṃ yuttanti. Ayaṃ panettha adhippāyo daṭṭhabbo",
  "tika-abh01t0:134_8": "– ajjhatte bhavā ajjhattikāti ayañhi vacanattho. Yañca ajjhatte bhavaṃ, tena ajjhatteneva",
  "tika-abh01t0:134_9": "bhavitabbaṃ, tena taṃvācakassa ajjhatta-saddassa ajjhattika-saddassa ca samānatthatā.",
  "tika-abh01t0:134_10": "Ubhinnampi saddānaṃ samānatthabhāvato ajjhattajjhatte pavattamāne ajjhattika-sadde",
  "tika-abh01t0:134_11": "ajjhatta-saddo tattha pavattoti sakkā vattunti.",
  "tika-abh01t0:135_0": "Ayaṃ kho panānanda, vihāroti vihārasuññatāsutte saṅgaṇikārāmatāya rūpādiratiyā ca",
  "tika-abh01t0:135_1": "ādīnavaṃ vatvā tappaṭipakkhavihāradassanatthaṃ vuttaṃ. Ajjhattaṃ suññatanti visayabhūtaṃ",
  "tika-abh01t0:135_2": "issariyaṭṭhānabhūtaṃ suññataṃ, suññatāphalasamāpattinti attho. Cittissarā hi buddhā",
  "tika-abh01t0:135_3": "bhagavanto dhammaṃ desentāpi yaṃ muhuttaṃ tuṇhī bhavitabbaṃ hoti, taṃ muhuttaṃ phalasamāpattiṃ",
  "tika-abh01t0:135_4": "samāpajjanti, pageva aññasmiṃ kāle, tasmā sabbatthāpi issariyānaṃ bahulaṃ phalasamāpattiyaṃ",
  "tika-abh01t0:135_5": "issariyassa pavattanato phalasamāpatti “issariyaṭṭhāna”nti vuttā. Arahattaphalādhigamena",
  "tika-abh01t0:135_6": "vā tathāgatānaṃ issariyaṃ nibbattaṃ taṃjanakeneva maggenāti taṃ tesaṃ issariyaṭṭhānaṃ.",
  "tika-abh01t0:135_7": "Visayo ca anaññatthabhāvova yathā “ākāse sakuṇā udake macchā”ti, buddhā ca aññattha",
  "tika-abh01t0:135_8": "dissamānāpi vivekapabbhāratāya phalasamāpattininnāva, tena tassā tassā kiriyāya anantaraṃ",
  "tika-abh01t0:135_9": "phalasamāpattiyaṃyeva bhavantīti sā tesaṃ visayo, tabbisayatā ca saccakasuttena dīpetabbā.",
  "tika-abh01t0:136_0": "22. Yesaṃ daṭṭhabbabhāvo atthi, te sanidassanā. Cakkhuviññāṇagocarabhāvova daṭṭhabbabhāvo,",
  "tika-abh01t0:136_1": "tassa rūpāyatanā anaññattepi aññehi dhammehi rūpāyatanaṃ visesetuṃ aññaṃ viya katvā",
  "tika-abh01t0:136_2": "“saha nidassanenāti sanidassanā”ti vuttaṃ. Dhammasabhāvasāmaññena hi ekībhūtesu dhammesu",
  "tika-abh01t0:136_3": "yo nānattakaro sabhāvo, so añño viya katvā upacarituṃ yutto. Evañhi atthavisesāvabodho",
  "tika-abh01t0:136_4": "hotīti. Sayañca nissayavasena ca sampattānaṃ asampattānañca paṭimukhabhāvo aññamaññapatanaṃ",
  "tika-abh01t0:136_5": "paṭihananabhāvo, yena byāpārādivikārapaccayantarasahitesu cakkhādīnaṃ visayesu vikāruppatti.",
  "tika-abh01t0:137": "Tikamātikāpadavaṇṇanā niṭṭhitā.",
  "tika-abh01t0:138": "Dukamātikāpadavaṇṇanā",
  "tika-abh01t0:139_0": "1-6. Mūlaṭṭhenāti suppatiṭṭhitabhāvasādhanena mūlabhāvena, na paccayamattaṭṭhena",
  "tika-abh01t0:139_1": "hetudhammā hetū dhammāti samāsāsamāsaniddesabhāvo dvinnaṃ pāṭhānaṃ viseso. Tathevāti",
  "tika-abh01t0:139_2": "sampayogatova. Sahetukānaṃ hetusampayuttabhāvato “sampayogato”ti vuttanti veditabbaṃ,",
  "tika-abh01t0:139_3": "na sahasaddassa sampayogatthattā. Saha-saddo pana ekapuñje uppādato yāva bhaṅgā sahetukānaṃ",
  "tika-abh01t0:139_4": "hetūhi samānadesagahaṇānaṃ hetuādisabbhāvaṃ dīpeti, sampayutta-saddo ekuppādādivasena",
  "tika-abh01t0:139_5": "saha hetūhi ekībhāvupagamanaṃ, tato eva ca dvinnaṃ dukānaṃ nānattaṃ veditabbaṃ. Dhammanānattābhāvepi",
  "tika-abh01t0:139_6": "hi padatthanānattena dukantaraṃ vuccati. Na hi hetudukasaṅgahitehi dhammehi aññe",
  "tika-abh01t0:139_7": "sahetukadukādīhi vuccanti, te eva pana sahetukāhetukādibhāvato sahetukadukādīhi vuttā.",
  "tika-abh01t0:139_8": "Evaṃ sahetukadukasaṅgahitā eva hetusampayuttavippayuttabhāvato hetusampayuttadukena",
  "tika-abh01t0:139_9": "vuttā. Na hi dhammānaṃ avuttatāpekkhaṃ dukantaravacananti natthi punaruttidoso. Desetabbappakārajānanañhi",
  "tika-abh01t0:139_10": "desanāvilāso tathā desanāñāṇañcāti. Tena dhammānaṃ tappakāratā vuttā hoti. Sakalekadesavasena",
  "tika-abh01t0:139_11": "paṭhamadukaṃ dutiyatatiyehi saddhiṃ yojetvā catutthādayo tayo dukā vuttā. Sakalañhi",
  "tika-abh01t0:139_12": "paṭhamadukaṃ dutiyadukekadesena sahetukapadena tatiyadukekadesena hetusampayuttapadena",
  "tika-abh01t0:139_13": "ca yojetvā yathākkamaṃ catutthapañcamadukā vuttā, tathā paṭhamadukekadesaṃ nahetupadaṃ",
  "tika-abh01t0:139_14": "sakalena dutiyadukena yojetvā chaṭṭhaduko vutto. Idampi sambhavatīti etena avuttampi",
  "tika-abh01t0:139_15": "sambhavavasena dīpitanti dasseti. Sambhavo hi gahaṇassa kāraṇanti. Yathā hetusahetukāti",
  "tika-abh01t0:139_16": "idaṃ sambhavatīti katvā gahitaṃ, evaṃ hetuahetukāti idampi sambhavatīti katvā gahetabbamevāti",
  "tika-abh01t0:139_17": "evaṃ aññatthāpi yojetabbaṃ.",
  "tika-abh01t0:140_0": "Evaṃ paṭhamadukaṃ dutiyatatiyadukesu dutiyapadehi yojetvā “hetū ceva dhammā ahetukā",
  "tika-abh01t0:140_1": "ca, ahetukā ceva dhammā na ca hetū, hetū ceva dhammā hetuvippayuttā ca, hetuvippayuttā",
  "tika-abh01t0:140_2": "ceva dhammā na ca hetū”ti ye dve dukā kātabbā, tesaṃ sambhavavaseneva saṅgahaṃ dassetvā",
  "tika-abh01t0:140_3": "kho pana-padena aparesampi dukānaṃ saṅgahaṃ dassetuṃ “tatra yadeta”ntiādimāha. Tatrāti",
  "tika-abh01t0:140_4": "pāḷiyaṃ. Ayaṃ atirekatthoti idāni yaṃ vakkhati, tamatthamāha. Tattha pana aññepi",
  "tika-abh01t0:140_5": "aññathāpīti etesaṃ visuṃ pavattiyā dve dukā dassitā, saha pavattiyā pana ayampi duko",
  "tika-abh01t0:140_6": "veditabbo “hetū ceva dhammā hetusampayuttāpi hetuvippayuttāpī”ti, etesu pana pañcasu",
  "tika-abh01t0:140_7": "dukesu dutiyadukena tatiyaduko viya, catutthadukena pañcamaduko viya ca chaṭṭhadukena",
  "tika-abh01t0:140_8": "ninnānatthattā “na hetu kho pana dhammā hetusampayuttāpi hetuvippayuttāpī”ti ayaṃ",
  "tika-abh01t0:140_9": "duko na vutto. Dassitaninnānatthanayo hi so purimadukehīti. Itaresu catūsu hetū ceva",
  "tika-abh01t0:140_10": "ahetukadukena samānatthattā hetū ceva hetuvippayuttaduko, hetusahetukadukena samānatthattā",
  "tika-abh01t0:140_11": "hetuhetusampayuttaduko ca nahetuhetusampayuttaduko viya na vattabbo. Tesu pana dvīsu",
  "tika-abh01t0:140_12": "pacchimaduke “hetū kho pana dhammā sahetukā”ti padaṃ catutthaduke paṭhamapadena ninnānākaraṇattā",
  "tika-abh01t0:140_13": "na vattabbaṃ, “hetū kho pana dhammā ahetukā”ti padaṃ “hetū ceva dhammā ahetukā”ti",
  "tika-abh01t0:140_14": "etena ninnānattā na vattabbaṃ. Avasiṭṭhe pana ekasmiṃ duke “ahetukā ceva dhammā na",
  "tika-abh01t0:140_15": "ca hetū”ti padaṃ chaṭṭhaduke dutiyapadena ekatthattā na vattabbaṃ. Idāni “hetū ceva",
  "tika-abh01t0:140_16": "dhammā ahetukā cā”ti idamevekaṃ padaṃ avasiṭṭhaṃ, na ca ekena padena duko hotīti",
  "tika-abh01t0:140_17": "tañca na vuttanti. Catutthaduke dutiyapadena pana samānatthassa chaṭṭhaduke paṭhamapadassa",
  "tika-abh01t0:140_18": "vacanaṃ dukapūraṇatthaṃ, etena vā gatidassanena sabbassa sambhavantassa saṅgaho katoti",
  "tika-abh01t0:140_19": "daṭṭhabbo. Tathā hi sabbo sambhavaduko paṭhamaduke dutiyatatiyadukapakkhepena dassito,",
  "tika-abh01t0:140_20": "tesu ca paṭhamadukapakkhepenāti.",
  "tika-abh01t0:141_0": "7-13. Samānakālena asamānakālena kālavimuttena ca paccayena nipphannānaṃ paccayāyattānaṃ",
  "tika-abh01t0:141_1": "paccayabhāvamattena tesaṃ paccayānaṃ atthitaṃ dīpetuṃ sappaccayavacanaṃ, na sahetukavacanaṃ",
  "tika-abh01t0:141_2": "viya samānakālānameva, nāpi sanidassanaṃ viya taṃsabhāvassa anatthantarabhūtassa.",
  "tika-abh01t0:141_3": "Saṅkhata-saddo pana sametehi nipphāditabhāvaṃ dīpetīti ayametesaṃ viseso dukantaravacane",
  "tika-abh01t0:141_4": "kāraṇaṃ. Ettha ca appaccayā asaṅkhatāti bahuvacananiddeso avinicchitatthaparicchedadassanavasena",
  "tika-abh01t0:141_5": "mātikāṭhapanato katoti veditabbo. Uddesena hi kusalādisabhāvānaṃ dhammānaṃ atthitāmattaṃ",
  "tika-abh01t0:141_6": "vuccati, na paricchedoti aparicchedena bahuvacanena uddeso vuttoti. Rūpanti rūpāyatanaṃ",
  "tika-abh01t0:141_7": "pathaviyādi vā. Purimasmiṃ atthavikappe rūpāyatanassa asaṅgahitatā āpajjatīti ruppanalakkhaṇaṃ",
  "tika-abh01t0:141_8": "vā rūpanti ayaṃ atthanayo vutto. Tattha rūpanti ruppanasabhāvo. Na lujjati na palujjatīti",
  "tika-abh01t0:141_9": "yo gahito tathā na hoti, so lokoti taṃgahaṇarahitānaṃ lokuttarānaṃ natthi lokatā.",
  "tika-abh01t0:141_10": "Dukkhasaccaṃ vā loko, tattha teneva lokasabhāvena viditāti lokiyā.",
  "tika-abh01t0:142_0": "Evaṃ sante cakkhuviññāṇena vijānitabbassa rūpāyatanassa teneva navijānitabbassa saddāyatanādikassa",
  "tika-abh01t0:142_1": "ca nānattā dvinnampi padānaṃ atthanānattato duko hoti. Evaṃ pana duke vuccamāne dukabahutā",
  "tika-abh01t0:142_2": "āpajjati, yattakāni viññāṇāni, tattakā dukā vuttā samattā ṭhapetvā sabbadhammārammaṇāni",
  "tika-abh01t0:142_3": "viññāṇāni. Tesu ca dukassa pacchedo āpajjati, tathā ca sati “kenacī”ti padaṃ sabbaviññāṇasaṅgāhakaṃ",
  "tika-abh01t0:142_4": "na siyā, niddesena ca viruddhaṃ idaṃ vacanaṃ. Yo ca tattha “ye te dhammā cakkhuviññeyyā,",
  "tika-abh01t0:142_5": "na te dhammā sotaviññeyyāti ayaṃ duko na hotī”ti paṭisedho kato, so ca kathaṃ yujjeyya.",
  "tika-abh01t0:142_6": "Na hi samatthā aṭṭhakathā pāḷiṃ paṭisedhetunti, na ca kenaci-saddassa tenevāti ayaṃ",
  "tika-abh01t0:142_7": "padattho sambhavati, “kenacī”ti etassa ādipadassa aniyamitaṃ yaṃ kiñci ekaṃ padattho,",
  "tika-abh01t0:142_8": "taṃ vatvā vuccamānassa “kenacī”ti dutiyapadassa yaṃ kiñci aparaṃ aniyamitaṃ padatthoti",
  "tika-abh01t0:142_9": "lokasiddhametaṃ, tatheva ca niddeso pavatto, na cettha viññātabbadhammabhedena dukabhedo",
  "tika-abh01t0:142_10": "samatto āpajjati yattakā viññātabbā, tattakā dukāti, tasmā natthi dukabahutā. Na",
  "tika-abh01t0:142_11": "hi ekaṃyeva viññātabbaṃ kenaci viññeyyaṃ kenaci na viññeyyañca, kintu aparampi aparampīti",
  "tika-abh01t0:142_12": "sabbaviññātabbasaṅgahe duko samatto hoti, evañca sati “kenacī”ti padaṃ aniyamena",
  "tika-abh01t0:142_13": "sabbaviññāṇasaṅgāhakanti siddhaṃ hoti, viññāṇanānattena ca viññātabbaṃ bhinditvā",
  "tika-abh01t0:142_14": "ayaṃ duko vutto, na viññātabbānaṃ atthantaratāyāti. Etassa pana dukassa nikkheparāsiniddeso",
  "tika-abh01t0:142_15": "dukasaṅgahitadhammekadesesu dukapadadvayappavattidassanavasena pavatto. Atthuddhāraniddeso",
  "tika-abh01t0:142_16": "niravasesadukasaṅgahitadhammadassanavasenāti veditabbo.",
  "tika-abh01t0:143_0": "14-19. Cakkhutopi…pe… manatopīti cakkhuviññāṇādivīthīsu tadanugatamanoviññāṇavīthīsu",
  "tika-abh01t0:143_1": "ca kiñcāpi kusalādīnampi pavatti atthi, kāmāsavādayo eva pana vaṇato yūsaṃ viya paggharaṇakaasucibhāvena",
  "tika-abh01t0:143_2": "sandanti, tasmā te eva “āsavā”ti vuccanti. Tattha hi paggharaṇakaasucimhi niruḷho",
  "tika-abh01t0:143_3": "āsavasaddoti. Dhammato yāva gotrabhunti tato paraṃ maggaphalesu appavattito vuttaṃ.",
  "tika-abh01t0:143_4": "Ete hi ārammaṇakaraṇavasena dhamme gacchantā tato paraṃ na gacchantīti. Nanu tato",
  "tika-abh01t0:143_5": "paraṃ bhavaṅgādīnipi gacchantīti ce? Na, tesampi pubbe ālambitesu lokiyadhammesu",
  "tika-abh01t0:143_6": "sāsavabhāvena antogadhattā tato paratābhāvato. Ettha ca gotrabhuvacanena gotrabhuvodānaphalasamāpattipurecārikaparikammāni",
  "tika-abh01t0:143_7": "vuttānīti veditabbāni, paṭhamamaggapurecārikameva vā gotrabhu avadhinidassanabhāvena",
  "tika-abh01t0:143_8": "gahitaṃ, tato paraṃ maggaphalasamānatāya pana aññesu maggesu maggavīthiyaṃ phalasamāpattivīthiyaṃ",
  "tika-abh01t0:143_9": "nirodhānantarañca pavattamānesu phalesu nibbāne ca pavatti nivāritā āsavānanti veditabbā.",
  "tika-abh01t0:143_10": "Savantīti gacchanti. Duvidho hi avadhi abhividhivisayo anabhividhivisayo ca. Abhividhivisayaṃ",
  "tika-abh01t0:143_11": "kiriyā byāpetvā pavattati “ābhavaggā bhagavato yaso gato”ti, itaraṃ bahi katvā “āpāṭaliputtā",
  "tika-abh01t0:143_12": "vuṭṭho devo”ti. Ayañca ā-kāro abhividhiattho idha gahitoti “antokaraṇattho”ti vuttaṃ.",
  "tika-abh01t0:144_0": "Cirapārivāsiyaṭṭho ciraparivutthatā purāṇabhāvo. Ādi-saddena “purimā, bhikkhave,",
  "tika-abh01t0:144_1": "koṭi na paññāyati bhavataṇhāyā”ti idaṃ suttaṃ saṅgahitaṃ. Avijjāsavabhavāsavānañca",
  "tika-abh01t0:144_2": "ciraparivutthatāya dassitāya tabbhāvabhāvīnaṃ kāmāsavadiṭṭhāsavānañca ciraparivutthatā",
  "tika-abh01t0:144_3": "dassitā hoti. Aññesupi yathāvutte dhamme okāsañca ārammaṇaṃ katvā pavattamānesu mānādīsu",
  "tika-abh01t0:144_4": "vijjamānesu attattaniyādiggāhavasena abhibyāpanaṃ madakaraṇavasena āsavasadisatā",
  "tika-abh01t0:144_5": "ca etesaṃyeva, nāññesanti etesveva āsavasaddo niruḷho daṭṭhabbo. Āyataṃ vā savanti",
  "tika-abh01t0:144_6": "phalantīti āsavā. Na hi kiñci saṃsāradukkhaṃ āsavehi vinā uppajjamānaṃ atthīti. Ārammaṇabhāvena",
  "tika-abh01t0:144_7": "ye dhammā vaṇo viya āsave paggharanti, te asampayoge atabbhāvepi saha āsavehīti sāsavā, āsavavantoti attho.",
  "tika-abh01t0:145_0": "Osānaduke “no āsavā kho panā”ti avatvā “āsavavippayuttā kho panā”ti vacanaṃ sāsavānaṃ",
  "tika-abh01t0:145_1": "sahetukānaṃ viya sampayuttehi taṃsahitatā na hotīti dassanatthaṃ. Evaṃ sesagocchakesupi",
  "tika-abh01t0:145_2": "yathāsambhavaṃ vippayuttaggahaṇe payojanaṃ daṭṭhabbaṃ. Apica “no āsavā kho pana dhammā",
  "tika-abh01t0:145_3": "sāsavā”ti idaṃ padaṃ catutthaduke dutiyapadena ninnānaṃ, na ca ekena duko hoti, tasmā",
  "tika-abh01t0:145_4": "āsavavippayuttapadameva gahetvā osānadukayojanā ñāyāgatāti katā. Hetugocchake pana",
  "tika-abh01t0:145_5": "hetuvippayuttānaṃ sahetukatā natthīti te gahetvā dukayojanāya asakkuṇeyyattā nahetupadaṃ",
  "tika-abh01t0:145_6": "gahetvā osānadukayojanā katā. Ye vā pana paṭhame duke dutiyassa pakkhepe eko, tatiyassa",
  "tika-abh01t0:145_7": "dve, paṭhamassa dutiye eko, tatiye dve, dutiyassa tatiye eko, dutiye ca tatiyassa",
  "tika-abh01t0:145_8": "ekoti aṭṭha dukā labbhanti, tesu tīhi itare ca nayato dassitāti veditabbā. Esa nayo sesagocchakesupi.",
  "tika-abh01t0:146_0": "20-25. Kilesakammavipākavaṭṭānaṃ paccayabhāvena tattha saṃyojenti, satipi aññesaṃ",
  "tika-abh01t0:146_1": "tappaccayabhāve na vinā saṃyojanāni tesaṃ tappaccayabhāvo atthi, orambhāgiyuddhambhāgiyasaṅgahitehi",
  "tika-abh01t0:146_2": "ca taṃtaṃbhavanibbattakakammaniyamo bhavaniyamo ca hoti, na ca upacchinnasaṃyojanassa",
  "tika-abh01t0:146_3": "katānipi kammāni bhavaṃ nibbattentīti. Saṃyojetabbāti vā saṃyojaniyā, saṃyojane niyuttāti",
  "tika-abh01t0:146_4": "vā. Dūragatassapi ākaḍḍhanato nissarituṃ appadānavasena bandhanaṃ saṃyojanaṃ, ganthakaraṇaṃ",
  "tika-abh01t0:146_5": "saṅkhalikacakkalakānaṃ viya paṭibaddhatākaraṇaṃ vā ganthanaṃ gantho, saṃsilisakaraṇaṃ",
  "tika-abh01t0:146_6": "yojanaṃ yogoti ayametesaṃ visesoti veditabbo. Dhammānaṃ sabhāvakiccavisesaññunā pana",
  "tika-abh01t0:146_7": "bhagavatā sampayuttesu ārammaṇesu tappaccayesu ca tehi tehi nipphādiyamānaṃ taṃ taṃ",
  "tika-abh01t0:146_8": "kiccavisesaṃ passantena te te dhammā tathā tathā āsavasaṃyojanaganthādivasena vuttāti",
  "tika-abh01t0:146_9": "“kimatthaṃ eteyeva dhammā evaṃ vuttā, kasmā ca vuttā eva puna vuttā”ti na codetabbametaṃ.",
  "tika-abh01t0:147_0": "26-37. Ganthaniyāti ettha ayamañño attho “ganthakaraṇaṃ ganthanaṃ, ganthane niyuttāti",
  "tika-abh01t0:147_1": "ganthaniyā, ganthayituṃ sakkuṇeyyā, ganthayituṃ arahantīti vā ganthaniyā”ti. Evaṃ",
  "tika-abh01t0:147_2": "oghaniyādīsupi daṭṭhabbaṃ. Tenātikkamatīti etaṃ dhātvatthaṃ gahetvā oghaniyāti padasiddhi katā.",
  "tika-abh01t0:148": "50-54. Dhammasabhāvaṃ aggahetvā parato āmasantīti parāmāsā. Paratoti niccādito. Āmasantīti sabhāvapaṭisedhena parimajjanti.",
  "tika-abh01t0:149_0": "55-68. Sabhāvato vijjamānaṃ avijjamānaṃ vā vicittasaññāya saññitaṃ ārammaṇaṃ aggahetvā",
  "tika-abh01t0:149_1": "appavattito ālambamānā dhammā sārammaṇā. Cintanaṃ gahaṇaṃ ārammaṇūpaladdhi. Cetasi",
  "tika-abh01t0:149_2": "niyuttā, cetasā saṃsaṭṭhā vā cetasikā. Dubbiññeyyanānattatāya ekībhāvamivupagamanaṃ",
  "tika-abh01t0:149_3": "nirantarabhāvupagamanaṃ. Yesaṃ rūpānaṃ cittaṃ sahajātapaccayo hoti, tesaṃ cittassa",
  "tika-abh01t0:149_4": "ca suviññeyyanānattanti nirantarabhāvānupagamanaṃ veditabbaṃ. Ekato vattamānāpīti",
  "tika-abh01t0:149_5": "api-saddo ko pana vādo ekato avattamānāti etamatthaṃ dīpeti. Idamettha vicāretabbaṃ",
  "tika-abh01t0:149_6": "– avinibbhogarūpānaṃ kiṃ aññamaññaṃ saṃsaṭṭhatā, udāhu visaṃsaṭṭhatāti? Visuṃ ārammaṇabhāvena",
  "tika-abh01t0:149_7": "suviññeyyanānattattā na saṃsaṭṭhatā, nāpi visaṃsaṭṭhatā saṃsaṭṭhāti anāsaṅkanīyasabhāvattā.",
  "tika-abh01t0:149_8": "Catunnañhi khandhānaṃ aññamaññaṃ saṃsaṭṭhasabhāvattā rūpanibbānehipi so saṃsaṭṭhabhāvo",
  "tika-abh01t0:149_9": "atthi natthīti siyā āsaṅkā, tasmā tesaṃ itarehi, itaresañca tehi visaṃsaṭṭhasabhāvatā",
  "tika-abh01t0:149_10": "vuccati, na pana rūpānaṃ rūpehi katthaci saṃsaṭṭhatā atthīti tadāsaṅkābhāvato visaṃsaṭṭhatā",
  "tika-abh01t0:149_11": "ca rūpānaṃ rūpehi na vuccatīti. Esa hi tesaṃ sabhāvoti. Cittasaṃsaṭṭhasamuṭṭhānādipadesu",
  "tika-abh01t0:149_12": "saṃsaṭṭhasamuṭṭhānādisaddā cittasaddāpekkhāti paccekaṃ cittasaddasambandhattā cittasaṃsaṭṭhā",
  "tika-abh01t0:149_13": "ca te cittasamuṭṭhānā cāti paccekaṃ yojetvā attho vutto. Upādiyantevāti bhūtāni gaṇhanti",
  "tika-abh01t0:149_14": "eva, nissayanti evāti attho. Yathā bhūtāni upādiyanti gayhanti nissīyanti, na tathā",
  "tika-abh01t0:149_15": "etāni gayhanti nissīyanti, tasmā upādā. Atha vā bhūtāni amuñcitvā tesaṃ vaṇṇanibhādibhāvena gahetabbato upādā.",
  "tika-abh01t0:150": "75-82. Saṃkiliṭṭhattike vuttanayenāti saṃ-saddaṃ apanetvā kilisantīti kilesātiādinā nayena.",
  "tika-abh01t0:151_0": "83-100. Kāmāvacarādīsu ayamaparo attho – kāmataṇhā kāmo, evaṃ rūpārūpataṇhā rūpaṃ",
  "tika-abh01t0:151_1": "arūpañca. Ārammaṇakaraṇavasena tāni yattha avacaranti, te kāmāvacarādayoti. Evañhi",
  "tika-abh01t0:151_2": "sati aññabhūmīsu uppajjamānānaṃ akāmāvacarāditā kāmāvacarāditā ca nāpajjatīti siddhaṃ",
  "tika-abh01t0:151_3": "hoti. Nikkhepakaṇḍepi “etthāvacarā”ti vacanaṃ avīciparanimmitaparicchinnokāsāya kāmataṇhāya",
  "tika-abh01t0:151_4": "ārammaṇabhāvaṃ sandhāya vuttanti veditabbaṃ, tadokāsatā ca taṇhāya tanninnatāya veditabbā.",
  "tika-abh01t0:151_5": "Yadi pariyāpannasaddassa antogadhāti ayamattho, maggādidhammānañca lokuttarantogadhattā",
  "tika-abh01t0:151_6": "pariyāpannatā āpajjati. Na hi “pariyāpannā”ti ettha tebhūmakagahaṇaṃ atthīti? Nāpajjati",
  "tika-abh01t0:151_7": "sabbadā pavattamānassa paccakkhassa lokassa vasena pariyāpannanicchayato. Atha vā",
  "tika-abh01t0:151_8": "paricchedakārikāya taṇhāya paricchinditvā āpannā paṭipannā gahitāti pariyāpannā.",
  "tika-abh01t0:152_0": "Anīya-saddo bahulā kattuabhidhāyakoti vaṭṭacārakato niyyantīti niyyānīyā, nī-kārassa",
  "tika-abh01t0:152_1": "rassattaṃ ya-kārassa ca ka-kārattaṃ katvā “niyyānikā”ti vuttaṃ, niyyānakaraṇasīlā",
  "tika-abh01t0:152_2": "vā niyyānikā. Uttaritabbassa aññassa niddiṭṭhassa abhāvā niddisiyamānā sauttarā dhammāva",
  "tika-abh01t0:152_3": "uttaritabbāti “attāna”nti āha. Rāgādīnanti rāgādīnaṃ dasannaṃ kilesānaṃ sabbaniyatākusalānaṃ",
  "tika-abh01t0:152_4": "vā. Tehi nānappakāradukkhanibbattakehi abhibhūtā sattā kandanti akandantāpi kandanakāraṇabhāvato.",
  "tika-abh01t0:152_5": "Yasmā pana pahānekaṭṭhatāvasena ca “saraṇā”ti āha, tasmā “rāgādīna”nti vacanena rāgadosamohāva",
  "tika-abh01t0:152_6": "gahitāti ñāyati. Raṇa-saddo vā rāgādireṇūsu niruḷho daṭṭhabbo, raṇaṃ vā yuddhaṃ,",
  "tika-abh01t0:152_7": "“kāmā te paṭhamā senā”ti evamādikā ca akusalā senā ariyamaggayuddhena jetabbattā",
  "tika-abh01t0:152_8": "sayuddhattā “saraṇā”ti vuccantīti. Araṇavibhaṅgasutte pana sadukkhā saupaghātā saupāyāsā",
  "tika-abh01t0:152_9": "sapariḷāhā micchāpaṭipadābhūtā kāmasukhānuyogādayo “saraṇā”ti vuttāti dukkhādīnaṃ",
  "tika-abh01t0:152_10": "raṇabhāvo tannibbattakasabhāvānaṃ akusalānaṃ saraṇatā ca veditabbā.",
  "tika-abh01t0:153": "Piṭṭhidukā samattā.",
  "tika-abh01t0:154": "Suttantikadukamātikāpadavaṇṇanā",
  "tika-abh01t0:155_0": "101-108. Vijjārāsantogadhadhammā vijjāsabhāgatāya tadekadese vijjākoṭṭhāse vattantīti",
  "tika-abh01t0:155_1": "vuttā. Vajirassa yattha taṃ patati, tattha abhejjaṃ nāma kiñci maṇipāsāṇādi natthi,",
  "tika-abh01t0:155_2": "na ca tena gamanamaggo viruhati, evameva arahattamaggena yattha so uppajjati, tasmiṃ",
  "tika-abh01t0:155_3": "santāne abhejjo kileso nāma natthi, na ca bhinno puna viruhatīti vajirupamatā veditabbā.",
  "tika-abh01t0:155_4": "Tadupacārena bālā yathā “mañcā ghosantī”ti. Kaṇhābhijātīti apāyā vuccanti manussesu",
  "tika-abh01t0:155_5": "ca dobhaggiyaṃ. Tapanassa vā dukkhassa hitāti tapaniyā.",
  "tika-abh01t0:156_0": "Dāsādīsupi sirivaḍḍhakādisaddā viya atathattā vacanamattameva adhikāraṃ katvā pavattā",
  "tika-abh01t0:156_1": "adhivacanā. Yasmā pana adhivacananiruttipaññattipadāni samānatthāni, sabbañca vacanaṃ",
  "tika-abh01t0:156_2": "adhivacanādibhāvaṃ bhajati, tasmā tesupi vacanavisesesu visesena pavattehi adhivacanādisaddehi",
  "tika-abh01t0:156_3": "sabbāni vacanāni atthappakāsanasāmaññena vuttānīti etenādhippāyena ayaṃ atthayojanā",
  "tika-abh01t0:156_4": "katāti veditabbā. Atha vā adhi-saddo uparibhāge, upari vacanaṃ adhivacanaṃ. Kassa",
  "tika-abh01t0:156_5": "upari? Pakāsetabbassa atthassāti viditovāyamattho. Adhīnaṃ vā vacanaṃ adhivacanaṃ.",
  "tika-abh01t0:156_6": "Kena adhīnaṃ? Atthena. Tathā taṃtaṃatthappakāsane nicchitaṃ, niyataṃ vā vacanaṃ nirutti.",
  "tika-abh01t0:156_7": "Pathavīdhātupurisāditaṃtaṃpakārena ñāpanato paññattīti evaṃ adhivacanādipadānaṃ sabbavacanesu",
  "tika-abh01t0:156_8": "pavatti veditabbā. Aññathā sirivaḍḍhakadhanavaḍḍhakappakārānameva abhilāpānaṃ adhivacanatā,",
  "tika-abh01t0:156_9": "abhisaṅkharontīti evaṃpakārānameva niddhāraṇavacanānaṃ niruttitā, takko vitakkoti",
  "tika-abh01t0:156_10": "evaṃpakārānameva ekamevatthaṃ tena tena pakārena ñāpentānaṃ paññattitā ca āpajjeyyāti.",
  "tika-abh01t0:157_0": "109-118. Phasso vedanāti sabbadāpi arūpadhammānaṃ phassādināmakattā pathaviyādīnaṃ",
  "tika-abh01t0:157_1": "kesakumbhādināmantarāpatti viya nāmantarānāpajjanato ca sadā attanāva katanāmatāya",
  "tika-abh01t0:157_2": "catukkhandhanibbānāni nāmakaraṇaṭṭhena nāmaṃ. Namanaṃ avinābhāvato ārammaṇābhimukhatā,",
  "tika-abh01t0:157_3": "namanahetubhūtatā nāmanaṃ. Atha vā adhivacanasamphasso viya adhivacanaṃ nāmamantarena",
  "tika-abh01t0:157_4": "ye anupacitabodhisambhārānaṃ gahaṇaṃ na gacchanti, te nāmāyattaggahaṇā nāmaṃ. Rūpaṃ",
  "tika-abh01t0:157_5": "pana vināpi nāmasādhanaṃ attano ruppanasabhāvena gahaṇaṃ upayātīti rūpaṃ.",
  "tika-abh01t0:158_0": "119-123. Ito pubbe parikammaṃ pavattaṃ, ito paraṃ bhavaṅgaṃ, majjhe samāpattīti evaṃ",
  "tika-abh01t0:158_1": "samāpattīnaṃ appanāparicchedapaññā samāpattikusalatā. Vuṭṭhāne kusalabhāvo pubbe",
  "tika-abh01t0:158_2": "vuṭṭhāne paricchedakaraṇañāṇaṃ. Lakkhaṇādivasena aniccādivasena ca manasi karaṇaṃ manasikāro.",
  "tika-abh01t0:159_0": "124-134. Sucisīlatā soraccaṃ. Sā hi sobhanakammaratatāti. Sammodakassa, sammodako",
  "tika-abh01t0:159_1": "vā mudubhāvo sammodakamudubhāvo, saṇhavācatā. “Aguttadvāratā”ti vutte kesu dvāresūti",
  "tika-abh01t0:159_2": "na paññāyatīti “indriyesū”ti vuttaṃ. Sampajānātīti sampajāno, tassa bhāvo sampajaññaṃ.",
  "tika-abh01t0:159_3": "Tadapi ñāṇaṃ yasmā sampajānāti, tasmā “sampajānātīti sampajañña”nti āha. Appaṭisaṅkhāne",
  "tika-abh01t0:159_4": "nimitte visaye vā. Vīriyasīsenāti vīriyapāmokkhena. Uppannaṃ balanti vīriyopatthambhena",
  "tika-abh01t0:159_5": "hi kusalabhāvanā balavatī thirā uppajjatīti tathā uppannā balavatī kusalabhāvanā",
  "tika-abh01t0:159_6": "balavanto satta bojjhaṅgātipi vuccanti. Kasiṇanimittaṃ viya saññāṇaṃ viya saviggahaṃ",
  "tika-abh01t0:159_7": "viya ca suṭṭhu upalakkhetabbākāraṃ “nimitta”nti vuccati. Samatho ca evaṃ ākāroti",
  "tika-abh01t0:159_8": "“nimitta”nti vutto. Tathā hi so paccavekkhantena paccavekkhaṇato gayhatīti. Uddhaccamiva",
  "tika-abh01t0:159_9": "cittaṃ na vikkhipatīti, vikkhepapaṭikkhepo vā avikkhepo.",
  "tika-abh01t0:160_0": "135-142. Sīlameva punappunaṃ āseviyamānaṃ lokiyaṃ lokuttarampi sīlaṃ paripūretīti",
  "tika-abh01t0:160_1": "“sīlaparipūraṇato”ti vuttaṃ. Sīlassa sampadāti kāraṇasīlampi phalasīlampi sampannasamudāyassa",
  "tika-abh01t0:160_2": "ekadesavasena vuttaṃ. Atha vā “katame ca thapati akusalā sīlā? Akusalaṃ kāyakammaṃ",
  "tika-abh01t0:160_3": "akusalaṃ vacīkammaṃ pāpako ājīvo”ti vuttattā sabbampi kusalākusalaṃ “sīla”nti gahetvā",
  "tika-abh01t0:160_4": "tattha kusalasīlaṃ niddhāretvā “sīlasampadā”ti vuttaṃ. Evaṃ diṭṭhisampadāpi veditabbā.",
  "tika-abh01t0:161_0": "Diṭṭhivisuddhi kho pana yathādiṭṭhissa ca padhānanti kammassakatañāṇādisaṅkhātā diṭṭhivisuddhi",
  "tika-abh01t0:161_1": "cevāti paṭipāṭiyā diṭṭhivisuddhi diṭṭhivisuddhi kho panāti ca padadvayassa samānattā",
  "tika-abh01t0:161_2": "paññā. Yathādiṭṭhissāti nibbattitappakāradiṭṭhissa nibbattetabbapadhānānurūpadiṭṭhissa",
  "tika-abh01t0:161_3": "vā yathādiṭṭhipavattakiriyassa vā. Saṃvegoti sahottappaṃ ñāṇaṃ, ottappameva vā. Samattaṃ",
  "tika-abh01t0:161_4": "tussanaṃ titti santuṭṭhi, natthi etassa santuṭṭhīti asantuṭṭhi, asantuṭṭhissa bhāvo",
  "tika-abh01t0:161_5": "asantuṭṭhitā. Vīriyappavāhe pavattamāne antarā eva paṭigamanaṃ nivattanaṃ paṭivānaṃ,",
  "tika-abh01t0:161_6": "taṃ assa atthīti paṭivānī, na paṭivānī appaṭivānī, tassa bhāvo appaṭivānitā. Vimuccanaṃ",
  "tika-abh01t0:161_7": "nāma ārammaṇe adhimuttatā kilesehi sabbasaṅkhārehi ca nissaṭatā ca. Paṭisandhivasenāti",
  "tika-abh01t0:161_8": "kilesānaṃ taṃtaṃmaggavajjhānaṃ uppannamagge khandhasantāne puna saṃdahanavasena.",
  "tika-abh01t0:161_9": "Anuppādabhūteti taṃtaṃphale. Anuppādapariyosāneti anuppādakaro maggo anuppādo, tassa pariyosāne.",
  "tika-abh01t0:162": "Suttantikadukamātikāpadavaṇṇanā niṭṭhitā.",
  "tika-abh01t0:163": "Dukamātikāpadavaṇṇanā niṭṭhitā.",
  "tika-abh01t0:164": "Kāmāvacarakusalapadabhājanīyavaṇṇanā",
  "tika-abh01t0:165_0": "1. “Ye vā pana…pe… arūpino dhammā”ti idaṃ “phasso hotī”ti evamādikaṃ viya na visuṃ",
  "tika-abh01t0:165_1": "“tepi hontī”ti hoti-saddena sambandhaṃ katvā vuttaṃ, uddiṭṭhāvasese ca pana gahetvā",
  "tika-abh01t0:165_2": "“ime dhammā kusalā”ti appetuṃ vuttanti appanāya avarodhitaṃ. Evañca katvā niddesepi",
  "tika-abh01t0:165_3": "etassa padabhājanīyaṃ na vuttanti. Sarūpena pana adassitattā “atthī”ti vatvā dutiyena",
  "tika-abh01t0:165_4": "hoti-saddena sambandho niddeso ca na kato, saṅkhepena pana uddisitvā saṅkhepeneva",
  "tika-abh01t0:165_5": "ye vā pana dhammā niddiṭṭhāti etassa dhammassa uddese avarodho yutto. Dhammaniddese",
  "tika-abh01t0:165_6": "ca niddesāvasāne vuttassāti.",
  "tika-abh01t0:166_0": "Pucchāparicchedavacaneneva pucchābhāve viññāte pucchāvisesañāpanatthaṃ āha “ayaṃ",
  "tika-abh01t0:166_1": "kathetukamyatāpucchā”ti. Pañcavidhā hīti mahāniddese āgatā pucchā dasseti. Lakkhaṇanti",
  "tika-abh01t0:166_2": "ñātuṃ icchito yo koci sabhāvo. Aññātanti yena kenaci ñāṇena aññātabhāvaṃ āha. Adiṭṭhanti",
  "tika-abh01t0:166_3": "dassanabhūtena ñāṇena paccakkhaṃ viya adiṭṭhataṃ. Atulitanti “ettakaṃ ida”nti tulābhūtāya",
  "tika-abh01t0:166_4": "paññāya atulitataṃ. Atīritanti tīraṇabhūtāya paññāya akatañāṇakiriyāsamāpanataṃ.",
  "tika-abh01t0:166_5": "Avibhūtanti ñāṇassa apākaṭabhāvaṃ. Avibhāvitanti ñāṇena apākaṭīkatabhāvaṃ. Adiṭṭhaṃ",
  "tika-abh01t0:166_6": "jotīyati etāyāti adiṭṭhajotanā. Anumatiyā pucchā anumatipucchā. “Taṃ kiṃ maññatha,",
  "tika-abh01t0:166_7": "bhikkhave”tiādipucchāya hi “kā tumhākaṃ anumatī”ti anumati pucchitā hoti. Kathetukamyatāti kathetukamyatāya.",
  "tika-abh01t0:167_0": "Pabhedato dhammānaṃ desananti mātikādesanaṃ āha. Tattha hi purato kusalādike pabhede",
  "tika-abh01t0:167_1": "vatvā pacchato dhammā vuttāti “pabhedavantadassanattha”nti niddesaṃ āha. Idaṃ vuttaṃ",
  "tika-abh01t0:167_2": "hoti – mātikāya savisesanā dhammā vuttā, te ca visesitabbattā padhānā, padhānañca",
  "tika-abh01t0:167_3": "itikattabbatāya yujjatīti dhammānameva padhānānaṃ pucchitabbatā vissajjitabbatā ca",
  "tika-abh01t0:167_4": "hoti, tasmā te pucchitabbe dassetuṃ “katame dhammā”ti vuttaṃ, te pana visesavanto",
  "tika-abh01t0:167_5": "pucchitāti dassetuṃ puna “kusalā”ti vuttanti evaṃ pabhedavantadassanatthaṃ ayaṃ padānukkamo",
  "tika-abh01t0:167_6": "katoti. “Ime dhammā kusalā”ti vissajjanepi evameva yojanā kātabbā. “Pabhedato dhammānaṃ",
  "tika-abh01t0:167_7": "desanaṃ dīpetvā”ti etassa atthaṃ vivarituṃ “imasmiñhī”tiādimāha. Anekappabhedā desetabbāti",
  "tika-abh01t0:167_8": "sambandho. Tasmāti avohāradesanato dhammānameva desetabbattā tesañca ghanavinibbhogapaṭisambhidāñāṇāvahanato",
  "tika-abh01t0:167_9": "pabhedavantānaṃ desetabbattā “kusalā…pe… dīpetvā”ti etena sambandho. Evameva hi yathāvuttadīpanassa",
  "tika-abh01t0:167_10": "hetuṃ sakāraṇaṃ pakāsetuṃ puna “dhammāyevā”tiādi vuttanti. Dhammāti sāmaññamattavacanena",
  "tika-abh01t0:167_11": "samūhādighanavasena ekattaggahaṇaṃ hotīti ekattavinibbhogakaraṇaṃ ghanavinibbhogañāṇaṃ",
  "tika-abh01t0:167_12": "āvahati pabhedadesanā, tathā kusalādidhammānaṃ abyākatādiatthānañca dīpanato dhammapaṭisambhidādiñāṇañca",
  "tika-abh01t0:167_13": "āvahati. “Pabhedavantadassanattha”nti etaṃ vivarituṃ “idāni ye tenā”tiādimāha. Pabheda…pe…",
  "tika-abh01t0:167_14": "yujjati itikattabbatāyuttassa visesanattā. Atha vā uddeso dhammappadhāno, pucchā",
  "tika-abh01t0:167_15": "saṃsayitappadhānā, na ca dhammabhāvo saṃsayito, kusalādibhedo pana saṃsayitoti nicchitasaṃsayitavasenāyaṃ padānukkamo kato.",
  "tika-abh01t0:168_0": "Etthāti etasmiṃ vacane. Kimatthamāha bhagavāti taṃ dassetuṃ āha “samaye niddisi citta”nti.",
  "tika-abh01t0:168_1": "Pariyosāneti samaye cittaniddesassa “yasmiṃ…pe… ārabbhā”ti etassa pariyosāne. Tasmiṃ",
  "tika-abh01t0:168_2": "samayeti tasmiṃ cittuppādasamaye. Cittena samayaṃ niyametvāna atha pacchā bodhetunti",
  "tika-abh01t0:168_3": "sambandho. Vijjamānepi bhojanagamanādisamayanānatte samavāyādinānatte ca yathāvuttacittaniyamitā",
  "tika-abh01t0:168_4": "visesitā aññasmiṃ samaye yathādhippetānaṃ phassādīnaṃ abhāvā cittaniyamite samaye",
  "tika-abh01t0:168_5": "phassādayo bodhetuṃ visesanameva tāva cittaṃ dassetuṃ samaye cittaṃ niddisīti attho.",
  "tika-abh01t0:168_6": "Visesitabbopi hi samayo attano upakāratthaṃ visesanabhāvaṃ āpajjati, visesanabhūtañca",
  "tika-abh01t0:168_7": "cittaṃ tadupakāratthaṃ visesitabbabhāvanti. Santatighanādīnaṃ ayaṃ viseso – purimapacchimānaṃ",
  "tika-abh01t0:168_8": "nirantaratāya ekībhūtānamiva pavatti santatighanatā, tathā phassādīnaṃ ekasamūhavasena",
  "tika-abh01t0:168_9": "dubbiññeyyakiccabhedavasena ekārammaṇatāvasena ca ekībhūtānamiva pavatti samūhādighanatāti.",
  "tika-abh01t0:169_0": "Kālañca samayañcāti yuttakālañca paccayasāmaggiñca. Khaṇoti okāso. Tathāgatuppādādiko",
  "tika-abh01t0:169_1": "hi maggabrahmacariyassa okāso tappaccayapaṭilābhahetuttā. Khaṇo eva ca samayo. Yo",
  "tika-abh01t0:169_2": "“khaṇo”ti ca “samayo”ti ca vuccati, so ekovāti attho. Mahāsamayoti mahāsamūho. Samayopi",
  "tika-abh01t0:169_3": "khoti sikkhāparipūraṇassa hetupi. Samayappavādaketi diṭṭhippavādake. Tattha hi nisinnā",
  "tika-abh01t0:169_4": "titthiyā attano attano samayaṃ pavadantīti. Atthābhisamayāti hitapaṭilābhā. Abhisametabboti",
  "tika-abh01t0:169_5": "abhisamayo, abhisamayo attho abhisamayaṭṭhoti pīḷanādīni abhisamitabbabhāvena ekībhāvaṃ",
  "tika-abh01t0:169_6": "upanetvā vuttāni, abhisamayassa vā paṭivedhassa visayabhūto attho abhisamayaṭṭhoti",
  "tika-abh01t0:169_7": "tāneva tathā ekattena vuttāni. Tattha pīḷanaṃ dukkhasaccassa taṃsamaṅgino hiṃ sanaṃ",
  "tika-abh01t0:169_8": "avipphārikatākaraṇaṃ. Santāpo dukkhadukkhatādibhāvena santāpanaṃ paridahanaṃ.",
  "tika-abh01t0:170_0": "“Idhā”ti vacanaṃ akusalesu abyākatesu ca kesuci khaṇassa asambhavato. Nanu kusalānañca",
  "tika-abh01t0:170_1": "navamena khaṇena vinā uppatti hotīti? No na hoti, na pana navamo eva khaṇo, catucakkānipi",
  "tika-abh01t0:170_2": "khaṇoti vuttāni. Sabbantimena paricchedena attasammāpaṇidhikhaṇamantarena natthi",
  "tika-abh01t0:170_3": "kusalassa uppattīti khaṇo idha gahito. Indriyavisayamanasikārādhīnaṃ viññāṇanti evamādi",
  "tika-abh01t0:170_4": "sādhāraṇaphalaṃ daṭṭhabbaṃ. Navamoti aṭṭhakkhaṇe upādāya vuttaṃ. Catucakkaṃ vattatīti",
  "tika-abh01t0:170_5": "puna patirūpadesavāsādisampatti catucakkaṃ viparivattatīti attho. Okāsabhūtānīti",
  "tika-abh01t0:170_6": "attano nibbattiyā “idāni uppajjantu kusalānī”ti anumatidānaṃ viya bhūtāni.",
  "tika-abh01t0:171_0": "Cittakāloti dhammeneva satā kālo visesito, na tassa pavattittha pavattissati pavattatīti",
  "tika-abh01t0:171_1": "etena avatthāvisesena, nāpi tassa vijānanakiccena, tasmā evaṃvidhe dhamme upādāya",
  "tika-abh01t0:171_2": "paññattoti vutto. Kamappavattā visesā eva paṭipāṭīti bījabhāvo ca paṭipāṭīti vattumarahatīti",
  "tika-abh01t0:171_3": "iminādhippāyena “bījakāloti dhammapaṭipāṭiṃ upādāya paññatto”ti āha. Dhammapaṭipāṭiṃ",
  "tika-abh01t0:171_4": "vāti aṭṭhakalāpadhamme sandhāyāha. Sañcitā viya gayhamānakālā eva kālasañcayo, yathā",
  "tika-abh01t0:171_5": "vā tathā vā kāloti ekaṃ sabhāvaṃ gahetvā abhinivesaṃ karontassa tadabhinivesanisedhanatthaṃ",
  "tika-abh01t0:171_6": "“so panesa sabhāvato avijjamānattā paññattimattako”ti āha. Ñatvā viññeyyoti sambandho.",
  "tika-abh01t0:171_7": "Itaro pana hetūti esa samayo paccayova viññeyyo. Etthāti etasmiṃ adhikāre na hetuhetu",
  "tika-abh01t0:171_8": "sādhāraṇahetu cāti attho. Samavāyo paccayasāmaggī, hetu pana ekeko paccayoti ayametesaṃ",
  "tika-abh01t0:171_9": "viseso veditabbo. Cakkhuviññāṇādīnaṃ anekapaccayadassanena taṃtaṃdvārikānaṃ kusalānañca",
  "tika-abh01t0:171_10": "tappaccayataṃ dasseti.",
  "tika-abh01t0:172_0": "Pariggaho kato aṭṭhakathācariyehi. Ekakāraṇavādoti pakatikāraṇavādo, issarakāraṇavādo",
  "tika-abh01t0:172_1": "vā. Aññamaññāpekkhoti avayavānaṃ aññamaññāpekkhatāya samudāyo vutto. Apekkhā ca yāva",
  "tika-abh01t0:172_2": "sahāyakāraṇasamāgamo na hoti, tāva phalassa anipphādanaṃ samāgame nipphādanasamatthassa",
  "tika-abh01t0:172_3": "nipphādanañca. Samāgamo ca yesu yujjamānesu nibyāpāresupi phalassa pavatti, tesaṃ sabbhāvoti.",
  "tika-abh01t0:173_0": "Asāmaggī…pe… pattitoti cakkhurūpālokamanasikārānaṃ asamavetānaṃ cakkhuviññāṇassa",
  "tika-abh01t0:173_1": "ahetubhāve sati samavetānañca taṃsabhāvāvinivattito hetubhāvānāpattitoti attho. Na",
  "tika-abh01t0:173_2": "hi sabhāvantaraṃ aññena sahitaṃ sabhāvantaraṃ hotīti. Ekasminti andhasate ekekasmiṃ",
  "tika-abh01t0:173_3": "andheti adhippāyo. Aññathā yathārutavasena atthe gayhamāne ekassa andhassa dassanāsamatthatā",
  "tika-abh01t0:173_4": "sabbesampi na hoti, nāpi ekassa asamatthatāya sabbesampi asamatthatā vuttā, kintu",
  "tika-abh01t0:173_5": "sabbesaṃ visuṃ asamatthatāya evāti upamāvacanaṃ na yujjeyya, nāpi upamopamitabbasambandho.",
  "tika-abh01t0:173_6": "Na hi upamitabbesu cakkhādīsu ekassa asamatthatāya sabbesampi asamatthatā vuttā,",
  "tika-abh01t0:173_7": "kintu sabbesaṃ visuṃ asamatthatāya sahitānaṃ asamatthatāti. Andhasataṃ passatīti",
  "tika-abh01t0:173_8": "ca andhasataṃ sahitaṃ passatīti adhippāyo aññathā vuttanayena upamitabbāsamānatāpattito.",
  "tika-abh01t0:173_9": "Sādhā…pe… ṭhitabhāvoti yesu vijjamānesu phalappavatti tesaṃ samodhāne, yathā pavattamānesu",
  "tika-abh01t0:173_10": "tesu phalappavatti, tathā pavattimāha. Na yesaṃ kesañci anekesaṃ samodhānamattaṃ",
  "tika-abh01t0:173_11": "sāmaggī. Na hi saddagandharasaphoṭṭhabbasamodhānaṃ cakkhuviññāṇassa, kaṭṭhakapālapāsāṇasamodhānaṃ",
  "tika-abh01t0:173_12": "vā sotaviññāṇassa hetūti. Tanti taṃ dassanaṃ. Asā…pe… siddhoti nāyamattho sādhetabbo",
  "tika-abh01t0:173_13": "visuṃ ahetūnaṃ cakkhādīnaṃ sahitānaṃ hetubhāvassa paccakkhasiddhattāti attho. Na",
  "tika-abh01t0:173_14": "hi paccakkhasiddhe yuttimagganaṃ yuttanti.",
  "tika-abh01t0:174_0": "Manussattādīnaṃ khaṇāvayavānaṃ sāmaggī khaṇasāmaggī, taṃ vinā so navamacakkasampattisaṅkhāto",
  "tika-abh01t0:174_1": "khaṇo natthi. Sā eva hi khaṇasāmaggī so khaṇoti attho. Khaṇa…pe… dīpeti attano dullabhatāyāti",
  "tika-abh01t0:174_2": "attho. Khaṇattho vā samayasaddo khaṇasaṅkhāto samayoti vutto. So yasmiṃ dullabhe",
  "tika-abh01t0:174_3": "khaṇe satīti imassatthassa vibhāvanavasena tadāyattāya kusaluppattiyā dullabhabhāvaṃ",
  "tika-abh01t0:174_4": "dīpeti. Etenupāyena samavāya…pe… vuttiṃ dīpetīti ettha ito paresu ca yojanā tassa",
  "tika-abh01t0:174_5": "tassa taṃtaṃdīpane kātabbā.",
  "tika-abh01t0:175_0": "Tassa purisassāti “seyyathāpi bhikkhave cattāro daḷhadhammā dhanuggahā sikkhitā katahatthā",
  "tika-abh01t0:175_1": "katupāsanā catuddisā ṭhitā assu, atha puriso āgaccheyya ‘ahaṃ imesaṃ…pe… katupāsanānaṃ",
  "tika-abh01t0:175_2": "kaṇḍe khitte khitte appatiṭṭhite pathaviyaṃ gahetvā āharissāmī”’ti evaṃ vuttajavanapurisassa.",
  "tika-abh01t0:175_3": "Tāva parittakoti gamanassādānaṃ devaputtānaṃ heṭṭhupariyāyena paṭimukhaṃ dhāvantānaṃ",
  "tika-abh01t0:175_4": "sirasi pāde ca baddhakhuradhārāsannipātato ca parittataro kālo. Kālasaṅkhāto samayo",
  "tika-abh01t0:175_5": "cittaparicchinno vuccamāno teneva paricchedakacittena “evaṃ paritto aha”nti attano",
  "tika-abh01t0:175_6": "parittataṃ dīpeti. Yathā cāhaṃ, evaṃ sabbo kusalacittappavattikāloti tassa parittataṃ",
  "tika-abh01t0:175_7": "dīpeti. Saddassa dīpanā vuttanayānusārena veditabbā.",
  "tika-abh01t0:176_0": "Pakativādīnaṃ mahato viya aṇuvādīnaṃ dviaṇukassa viya ca ekasseva. Hetu…pe… vuttitaṃ",
  "tika-abh01t0:176_1": "dīpetīti paccayāyattavuttidīpanato tapparabhāvā hetusaṅkhātassa parāyattavuttidīpanatā",
  "tika-abh01t0:176_2": "vuttā. Sati pana paccayāyattabhāve paccayasāmaggīāyattatā samavāyasaṅkhātena dīpiyatīti",
  "tika-abh01t0:176_3": "atapparabhāvato tassa taṃdīpanatā na vuttā. Anena samayena kattubhūtena, anena samayena",
  "tika-abh01t0:176_4": "vā karaṇabhūtena bhagavatā paṭisedhitoti attho. Esa nayo purimāsu dīpanāsu.",
  "tika-abh01t0:177_0": "Adhikaraṇavasenāti ādhāravasena. Etthāti kālasamūhasaṅkhāte samaye gahiteti attho.",
  "tika-abh01t0:177_1": "Kālopi hi cittaparicchinno sabhāvato avijjamānopi ādhārabhāveneva saññāto “adhikaraṇa”nti",
  "tika-abh01t0:177_2": "vutto taṃkhaṇappavattānaṃ tato pubbe parato ca abhāvā. Bhāvoti kiriyā. Kiriyāya kiriyantaralakkhaṇaṃ",
  "tika-abh01t0:177_3": "bhāvenabhāvalakkhaṇaṃ. Yathā gāvīsu duyhamānāsu gato, duddhāsu āgatoti dohanakiriyā",
  "tika-abh01t0:177_4": "gamanakiriyāya lakkhaṇaṃ hoti, evamihāpi “yasmiṃ samaye tasmiṃ samaye”ti ca vutte",
  "tika-abh01t0:177_5": "satīti ayamattho viññāyamāno eva hoti aññakiriyāsambandhābhāvena padatthassa sattāvirahābhāvatoti",
  "tika-abh01t0:177_6": "samayassa sattākiriyāya cittuppādakiriyā phassādibhavanakiriyā ca lakkhīyatīti ubhayattha",
  "tika-abh01t0:177_7": "samayasadde bhummaniddeso kato lakkhaṇabhūtabhāvayuttoti.",
  "tika-abh01t0:178_0": "Uddānatoti uddesato saṅkhepato. Kilesakāmo vatthukāmabhāvaṃ bhajanto kāmanīyavasena",
  "tika-abh01t0:178_1": "bhajati, na kāmanavasenāti kāmanavasena kilesakāmo eva hoti, na vatthukāmo. Duvidhopesoti",
  "tika-abh01t0:178_2": "vacanena duvidhassapi sahitassa avacaraṇappadesaṃ saṅgaṇhāti. Tena vatthukāmasseva",
  "tika-abh01t0:178_3": "pavattideso rūpārūpadhātudvayaṃ apanītaṃ hoti. Nanu ca duvidhopi sahito rūpārūpadhātūsu",
  "tika-abh01t0:178_4": "pavattati rūpārūpāvacaradhammānaṃ vatthukāmattā tadārammaṇānaṃ rūpārūparāgānañca",
  "tika-abh01t0:178_5": "kilesakāmabhāvasiddhitoti? Taṃ na, bahalakilesassa kāmarāgassa kilesakāmabhāvena",
  "tika-abh01t0:178_6": "idha saṅgahitattā. Evañca katvā rūpārūpadhātūsu pavattamānesu kāmāvacaradhammesu",
  "tika-abh01t0:178_7": "nikanti idha na saṅgahitā sukhumattā. “Uddānato dve kāmā”ti sabbakāme uddisitvāpi",
  "tika-abh01t0:178_8": "hi “duvidhopeso”ti ettha tadekadesabhūtā aññamaññasahitatāparicchinnā kāmarāgatabbatthukadhammāva",
  "tika-abh01t0:178_9": "saṅgahitāti, niravaseso vā kilesakāmo kāmarāgo kāmataṇhārūpataṇhāarūpataṇhānirodhataṇhābhedo",
  "tika-abh01t0:178_10": "idha pavattatīti anavasesappavattitaṃ sandhāya “duvidhopeso”ti vuttaṃ, vatthukāmopi",
  "tika-abh01t0:178_11": "ca appako idhāpi na vattati rūpārūpāvacaravipākamatto, tathāpi paripuṇṇavatthukāmattā",
  "tika-abh01t0:178_12": "kāmāvacaradhammāva idha gahitā. Evañca katvā sasatthāvacaropamā yuttā hoti. “Rūpūpapattiyā",
  "tika-abh01t0:178_13": "maggaṃ bhāvetī”ti ettha rūpabhavo uttarapadalopaṃ katvā “rūpa”nti vutto, evamidhāpi",
  "tika-abh01t0:178_14": "uttarapadalopo daṭṭhabbo. Aññathā hi cittaṃ kāmāvacarāvacaranti vucceyyāti. Ārammaṇakaraṇavasenātiādike",
  "tika-abh01t0:178_15": "“kāmo”ti sabbaṃ taṇhamāha, tasmā “kāmañcesā”tiādi vuttaṃ, “kāme avacāretīti kāmāvacāra”nti",
  "tika-abh01t0:178_16": "vattabbe cā-saddassa rassattaṃ kataṃ.",
  "tika-abh01t0:179_0": "Ruḷhisaddenāti ñāṇasampayuttesu ruḷhena saddena, ñāṇasampayuttesu vā pavattitvā anavajjasukhavipākatāya",
  "tika-abh01t0:179_1": "taṃsadisesu ñāṇavippayuttesu ruḷhena saddena. Atha vā kiñci nimittaṃ gahetvā satipi",
  "tika-abh01t0:179_2": "aññasmiṃ taṃnimittayutte kismiñcideva visaye sammutiyā cirakālatāvasena nimittavirahepi",
  "tika-abh01t0:179_3": "pavatti ruḷhi nāma yathā “mahiyaṃ setīti mahiṃso, gacchantīti gāvo”ti, evaṃ kusalasaddassapi",
  "tika-abh01t0:179_4": "ruḷhibhāvo veditabbo. Paññāniddese “kosalla”nti abhidhamme vuttaṃ, tassa ca bhāvā",
  "tika-abh01t0:179_5": "kusalasaddappavattīti kosallayogā kusalanti ayaṃ abhidhammapariyāyo hoti. Kusalanti kusalabhāvaṃ āha.",
  "tika-abh01t0:180_0": "Vipākādīnaṃ avajjapaṭipakkhatā natthīti kusalameva anavajjalakkhaṇaṃ vuttaṃ. Anavajjalakkhaṇamevāti",
  "tika-abh01t0:180_1": "sukhavipākasabhāvassa lakkhaṇabhāvanivāraṇatthaṃ avadhāraṇaṃ kataṃ, taṃnivāraṇañca",
  "tika-abh01t0:180_2": "tassa paccupaṭṭhānataṃ vatthukāmatāya kataṃ. Sampattiatthena rasena vodānabhāvarasaṃ.",
  "tika-abh01t0:180_3": "Phalaṭṭhena paccupaṭṭhānena iṭṭhavipākapaccupaṭṭhānaṃ. Sabhāvo kakkhaḷādiphusanādiko",
  "tika-abh01t0:180_4": "asādhāraṇo. Sāmaññaṃ sādhāraṇo aniccādisabhāvo. Idha ca kusalalakkhaṇaṃ sabbakusalasādhāraṇasabhāvattā",
  "tika-abh01t0:180_5": "sāmaññaṃ daṭṭhabbaṃ, akusalādīhi asādhāraṇatāya sabhāvo vā. Upaṭṭhānākāroti gahetabbabhāvena",
  "tika-abh01t0:180_6": "ñāṇassa upaṭṭhahanākāro. Phalaṃ pana attano kāraṇaṃ paṭicca tappaṭibimbabhāvena,",
  "tika-abh01t0:180_7": "paṭimukhaṃ vā upaṭṭhātīti paccupaṭṭhānaṃ.",
  "tika-abh01t0:181_0": "Vijānātīti saññāpaññākiccavisiṭṭhaṃ visayaggahaṇaṃ āha. Sabbacittasādhāraṇattā yattha",
  "tika-abh01t0:181_1": "yattha yathā yathā attho labbhati, tattha tattha tathā tathā gahetabboti. Yaṃ āsevanapaccayabhāvena",
  "tika-abh01t0:181_2": "cinoti, yañca kammunā abhisaṅkhatattā citaṃ, taṃ tathā “citta”nti vuttaṃ. Yaṃ pana",
  "tika-abh01t0:181_3": "tathā na hoti, taṃ parittakiriyadvayaṃ antimajavanañca labbhamānacintanavicittatādivasena",
  "tika-abh01t0:181_4": "“citta”nti veditabbaṃ. Hasituppādo pana aññajavanagatikova. Cittānaṃ panāti vicitrānanti",
  "tika-abh01t0:181_5": "attho. Tadantogadhattā hi samudāyavohārena avayavopi “citta”nti vuccati yathā pabbatanadīsamuddādiekadesesu",
  "tika-abh01t0:181_6": "diṭṭhesu pabbatādayo diṭṭhāti vuccantīti. Caraṇaṃ nāma gahetvā caritabbacittapaṭo. Rūpānīti bimbāni.",
  "tika-abh01t0:182_0": "Ajjhattikanti indriyabaddhaṃ vadati. Cittakatamevāti cittassa mūlakāraṇataṃ sandhāya",
  "tika-abh01t0:182_1": "vuttaṃ. Kammassa hetaṃ cittaṃ kāraṇanti. Taṃ pana atthaṃ vibhāvetuṃ “kāyakammādibheda”ntiādimāha.",
  "tika-abh01t0:182_2": "Liṅganānattanti saṇṭhānanānattaṃ, bhinnasaṇṭhānaṅgapaccaṅgavato sarīrassa vā nānattaṃ.",
  "tika-abh01t0:182_3": "Vohāravasena itthipurisādibhāvena voharitabbesu patthanāvisesā uppajjanti, tato kammavisesā.",
  "tika-abh01t0:182_4": "Evamidaṃ kammanānattaṃ vohāranānattato hoti. Apā…pe… kāditāti evamādīsu ādi-saddehi",
  "tika-abh01t0:182_5": "gatiyā upapattiyā attabhāve lokadhammesu ca nānākaraṇāni suttāgatāni saṅgaṇhāti.",
  "tika-abh01t0:183_0": "Kammanānattādivasenāti ettha kusalākusalavasena kammanānattaṃ veditabbaṃ. Visadisasabhāvatā",
  "tika-abh01t0:183_1": "hi nānattanti. Kusalakammassa dānādivasena kāyasucaritādibhāvena ca puthuttaṃ, akusalakammassa",
  "tika-abh01t0:183_2": "ca macchariyādīhi kāyaduccaritādīhi ca puthuttaṃ veditabbaṃ. Bahuppakāratā hi puthuttanti.",
  "tika-abh01t0:183_3": "Annadānādivasena dānādīnaṃ pāṇātipātāviratiādivasena kāyasucaritādīnaṃ āvāsamacchariyādivasena",
  "tika-abh01t0:183_4": "macchariyādīnaṃ pāṇātipātādivasena kāyaduccaritādīnañca pabhedo veditabbo. Ekekassa",
  "tika-abh01t0:183_5": "hi pakārassa bhedo pabhedoti. Nānattādīnaṃ vavatthānaṃ tathā tathā vavatthitatā nicchitatā.",
  "tika-abh01t0:183_6": "Etenupāyena liṅganānattādīni veditabbāni. Kammanānattādīhi nibbattāni hi tānīti.",
  "tika-abh01t0:184_0": "Paccuppannassa liṅgassa kammato pavattiṃ tadanukkamena paccuppannakammassa nipphattiñca",
  "tika-abh01t0:184_1": "dassetvā tato anāgataliṅganānattādinipphattidassanena saṃsāraṃ ghaṭento “kammanānākaraṇaṃ",
  "tika-abh01t0:184_2": "paṭiccā”tiādimāha. Tattha purimena kammavacanena avijjāsaṅkhārā, liṅgādivacanena",
  "tika-abh01t0:184_3": "viññāṇādīni bhavapariyosānāni, gatiādivacanena jātijarāmaraṇāni gahitānīti daṭṭhabbāni.",
  "tika-abh01t0:184_4": "Tattha gatīti nirayādayo pañca gatiyo vuccanti, tāsaṃ nānākaraṇaṃ apadādibhāvo. Tā",
  "tika-abh01t0:184_5": "hi tathā bhinnāti. Upapattīti gomahiṃsādikhattiyādicātumahārājikādiupapattiyo, tāsaṃ",
  "tika-abh01t0:184_6": "nānākaraṇaṃ uccāditā. Khattiyo eva hi ekacco kulabhogaissariyādīhi ucco hoti, ekacco",
  "tika-abh01t0:184_7": "nīco. Tehi eva hīnatāya hīno, padhānabhāvaṃ nītatāya paṇīto, aḍḍhatāya sugato, daliddatāya",
  "tika-abh01t0:184_8": "duggato. Kulavasena vā uccanīcatā, issariyavasena hīnapaṇītatā, bhogavasena sugataduggatatā",
  "tika-abh01t0:184_9": "yojetabbā. Suvaṇṇadubbaṇṇatāti odātasāmādivaṇṇasuddhiasuddhivasena vuttaṃ. Sujātadujjātatāti",
  "tika-abh01t0:184_10": "nigrodhaparimaṇḍalādiārohapariṇāhehi lakkhaṇehi vā attabhāvaparipuṇṇāparipuṇṇajātatāvasena.",
  "tika-abh01t0:184_11": "Susaṇṭhitadussaṇṭhitatāti aṅgapaccaṅgānaṃ saṇṭhānavasena.",
  "tika-abh01t0:185_0": "Aparampi vuttaṃ ajjhattikacittassa yathāvuttassa cittakatabhāvasādhakaṃ suttaṃ “kammato”tiādi.",
  "tika-abh01t0:185_1": "Kammañhi cittato nibbattanti tato nipphajjamānaṃ sabbampi cittaṃ cittakatamevāti",
  "tika-abh01t0:185_2": "sādheti. Kammanibbattato liṅgato pavattamānaliṅgasaññā mūlakāraṇato kammato āsannakāraṇato",
  "tika-abh01t0:185_3": "liṅgato ca pavattā hotīti “kammato…pe… pavattare”ti āha. Atha vā liṅgañca saññā ca",
  "tika-abh01t0:185_4": "liṅgasaññā, tā yathāsaṅkhyaṃ kammato liṅgato ca pavattareti attho. Saññāto bhedaṃ",
  "tika-abh01t0:185_5": "gacchantīti te itthipurisādiliṅgasaññāto itthipurisādivohārabhedaṃ dhammā gacchanti,",
  "tika-abh01t0:185_6": "tathā tathā voharitabbāti attho. Imāya gāthāya atītapaccuppannaddhapaṭiccasamuppādavasena",
  "tika-abh01t0:185_7": "cittakataṃ cittaṃ dassitaṃ.",
  "tika-abh01t0:186_0": "Loko eva pajātattā pajāti purimapādassa vivaraṇaṃ pacchimapādo daṭṭhabbo. Yathā rathassa",
  "tika-abh01t0:186_1": "āṇi nibandhanā, evaṃ sattalokarathassa kammaṃ nibandhananti upamāsaṃsandanaṃ veditabbaṃ.",
  "tika-abh01t0:186_2": "Imāya ca gāthāya addhadvayavasena cittassa kammaviññāṇakatatā dassitā. Kittinti parammukhā",
  "tika-abh01t0:186_3": "kittanaṃ patthaṭayasataṃ. Pasaṃsanti sammukhā pasaṃsanaṃ thutiṃ. Kammanānākaraṇanti",
  "tika-abh01t0:186_4": "kammato nibbattanānākaraṇaṃ kammajehi anumiyamānaṃ kammasseva vā nānākaraṇaṃ.",
  "tika-abh01t0:187_0": "Kammassakāti kammasayā. Kammassa dāyaṃ tena dātabbaṃ ādiyantīti kammadāyādā. Aṇḍajādīnañca",
  "tika-abh01t0:187_1": "yonīnaṃ kammato nibbattattā kammameva yoni attabhāvapaṭilābhanimittaṃ etesanti kammayonī.",
  "tika-abh01t0:187_2": "Bandhanaṭṭhena kammaṃ bandhu etesanti kammabandhū.",
  "tika-abh01t0:188_0": "Cittassāti kammaviññāṇassa. Tassa pana aladdhokāsatā aññena kammena paṭibāhitattā",
  "tika-abh01t0:188_1": "tadavipaccanokāse puggalassa nibbattattā ca veditabbā. Vijjamānampi aparāpariyavedanīyakammaviññāṇaṃ",
  "tika-abh01t0:188_2": "kālagatipayogādisahakārīpaccayavikalatāya avasesapaccayavekallaṃ daṭṭhabbaṃ. Ekaccacittanti",
  "tika-abh01t0:188_3": "cittena kattabbacitrena ekaccabhūtaṃ tena kattabbacitramāha.",
  "tika-abh01t0:189_0": "Anubhavitvā bhavitvā ca apagataṃ bhūtāpagataṃ. Anubhūtabhūtatā hi bhūtatāsāmaññena",
  "tika-abh01t0:189_1": "bhūtasaddena vuttā. Sāmaññameva hi upasaggena visesīyatīti. Anubhūtasaddo ca kammavacanicchābhāvato",
  "tika-abh01t0:189_2": "anubhavakavācako daṭṭhabbo. Vikappagāhavasena rāgādīhi tabbipakkhehi ca akusalaṃ",
  "tika-abh01t0:189_3": "kusalañca ārammaṇarasaṃ anubhavati, na vipāko kammavegakkhittattā, nāpi kiriyā ahetukānaṃ",
  "tika-abh01t0:189_4": "atidubbalatāya sahetukānañca khīṇakilesassa chaḷaṅgupekkhāvato uppajjamānānaṃ atisantavuttittā.",
  "tika-abh01t0:189_5": "Ettha ca purimanaye kusalākusalameva vattuṃ adhippāyavasena “bhūtāpagata”nti vuttaṃ.",
  "tika-abh01t0:189_6": "Yaṃ “uppannānaṃ akusalānaṃ dhammānaṃ pahānāya uppannānaṃ kusalānaṃ dhammānaṃ ṭhitiyā”ti",
  "tika-abh01t0:189_7": "ettha uppannanti gahetvā taṃsadisānaṃ pahānaṃ, vuddhi ca vuttā, pacchimanaye pana",
  "tika-abh01t0:189_8": "ca-saddena kusalākusalañca ākaḍḍhitvā sabbaṃ saṅkhataṃ vuttaṃ bhūtāpagatabhāvābhidhānādhippāyena.",
  "tika-abh01t0:190_0": "Vipaccituṃ okāsakaraṇavasena uppatitaṃ atītakammañca tato uppajjituṃ āraddho anāgato",
  "tika-abh01t0:190_1": "vipāko ca “okāsakatuppanna”nti vutto. Yaṃ uppannasaddena vināpi viññāyamānaṃ uppannaṃ,",
  "tika-abh01t0:190_2": "taṃ sandhāya “nāhaṃ, bhikkhave, sañcetanikāna”ntiādi vuttaṃ. Tāsu tāsu bhūmīsūti",
  "tika-abh01t0:190_3": "manussadevādiattabhāvasaṅkhātesu upādānakkhandhesu. Tasmiṃ tasmiṃ santāne anuppattianāpāditatāya",
  "tika-abh01t0:190_4": "asamūhataṃ. Ettha ca laddhabhūmikaṃ “bhūmiladdha”nti vuttaṃ aggiāhito viya. Okāsakatuppannasaddepi",
  "tika-abh01t0:190_5": "ca okāso kato etenāti, okāso kato etassāti ca duvidhatthepi evameva katasaddassa",
  "tika-abh01t0:190_6": "paranipāto veditabbo.",
  "tika-abh01t0:191_0": "Sabbadā avattamānampi gamiyacittaṃ paṭipakkhapaccavekkhaṇāya avikkhambhitattā “uppanna”nti",
  "tika-abh01t0:191_1": "vuttaṃ. Antaradhāpetīti vikkhambhikā ānāpānassati vikkhambheti. Antarāyevāti bhūmiladdhe",
  "tika-abh01t0:191_2": "sabhūmiyaṃ abbocchinne vicchinditvāti attho. Anatītaṃ ananāgatañca khaṇattayekadesagatampi",
  "tika-abh01t0:191_3": "uppajjamānaṃ “khaṇattayagata”nti vuttaṃ. Desanāya padhānena gahito attho “sīsa”nti",
  "tika-abh01t0:191_4": "vuccati. Lokiyadhammañhi desetabbaṃ patvā desanāya cittaṃ pubbaṅgamaṃ hoti, dhammasabhāvaṃ",
  "tika-abh01t0:191_5": "vā sandhāyetaṃ vuttaṃ. Akusalāti sabbepi akusalā dhammā vuttā. Cetanāti keci. Akusalabhāgiyāti",
  "tika-abh01t0:191_6": "rāgādayo ekantaakusalā. Akusalapakkhikāti phassādayopi tappakkhikā. Mano tesaṃ dhammānaṃ",
  "tika-abh01t0:191_7": "paṭhamaṃ uppajjatīti sahajātopi mano sampayutte saṅgaṇhitvā adhipatibhāvena pavattamāno",
  "tika-abh01t0:191_8": "paṭhamaṃ uppanno viya hotīti evaṃ vutto. Sampayuttāpi tadanuvattanatāya anvadeva",
  "tika-abh01t0:191_9": "akusalā dhammāti vuttā, anantarapaccayamanaṃ vā sandhāya manopubbaṅgamatā vuttā.",
  "tika-abh01t0:191_10": "Cittena nīyatīti abhisaṅkhāraviññāṇaṃ sandhāyāha, taṇhāsampayuttaṃ vā. Pabhassaranti",
  "tika-abh01t0:191_11": "sabhāvapaṇḍarataṃ sandhāyāha. Arakkhiteti satiyā anunayapaṭighādīhi arakkhite, rāgādīhi",
  "tika-abh01t0:191_12": "byāpanne, tehi eva avassute. Cittassa pubbaṅgamabhāvasādhane aññamaññaṃ baladānavasena",
  "tika-abh01t0:191_13": "suttānurakkhaṇaṃ, idha vā upasaṃhatānaṃ ābhidhammikehi viññātānaṃ cirakālappavattivasena veditabbaṃ.",
  "tika-abh01t0:192_0": "Katarapaññaṃ tvantiādi na pāḷiāruḷhaṃ, evaṃ bhagavā pucchatīti aṭṭhakathāyameva vuttaṃ.",
  "tika-abh01t0:192_1": "Paññā pana kimatthiyāti idampi ekaṃ suttaṃ. “Abhiññatthā pariññatthā pahānatthā”ti tassa vissajjanaṃ.",
  "tika-abh01t0:193_0": "Sātanti sabhāvavasena vuttaṃ, madhuranti madhuraṃ viyāti upamāvasena. Ponobbhavikāti",
  "tika-abh01t0:193_1": "punabbhavakaraṇasīlā. Tatratatrābhinandanato nandī, nandibhūto rāgo nandirāgo, nandirāgabhāvena",
  "tika-abh01t0:193_2": "sahagatāti nandirāgasahagatāti na ettha sampayogavasena sahagatabhāvo atthīti sahagatasaddo",
  "tika-abh01t0:193_3": "taṇhāya nandirāgabhāvaṃ joteti. Nandirāgabhūtāti cassa attho. Nissayeti pādake. Rūpārūpārammaṇānanti",
  "tika-abh01t0:193_4": "pathavīkasiṇādiākāsādiārammaṇānaṃ. Saṃsaṭṭheti khīrodakaṃ viya samodite ekībhāvamiva",
  "tika-abh01t0:193_5": "gate. Sahajāteti sampayuttasahajāte, na sahajātamatte. Idhāpīti “imasmimpi pade ayameva",
  "tika-abh01t0:193_6": "attho adhippeto”ti imissā aṭṭhakathāya yathādassitasaṃsaṭṭhasaddo sahajāte adhippetoti.",
  "tika-abh01t0:193_7": "Arūpaṃ rūpenāti paṭisandhikkhaṇe vatthunā. Ukkaṭṭhaniddesoti anavasesasaṅgahena kato atisayaniddeso.",
  "tika-abh01t0:194_0": "Anābhaṭṭhatāyevāti “diṭṭhaṃ suta”ntiādīsu diṭṭhatādayo viya abhāsitabbatā anābhaṭṭhatā.",
  "tika-abh01t0:194_1": "Sabbākārena sadisassa dutiyacittassa sasaṅkhārikatāvacanena imassa asaṅkhārikatā",
  "tika-abh01t0:194_2": "viññāyati, tasmā abhāsitabbatāya na gahitoti attho yujjati. Adhippāyo pana pāḷiyaṃ",
  "tika-abh01t0:194_3": "abhāsitattā eva tattha desetabbabhāvena na gahito na saṅgahito na tassatthassa abhāvāti.",
  "tika-abh01t0:194_4": "Atha vā pāḷiyaṃ anābhaṭṭhatāya eva aṭṭhakathāyaṃ na gahito na tassattho vutto. Niyametvāvāti",
  "tika-abh01t0:194_5": "parato evaṃvidhasseva sasaṅkhārikabhāvavacanato idha tadavacaneneva asaṅkhārikabhāvaṃ niyametvā.",
  "tika-abh01t0:195_0": "Manoviññāṇanti ettha dvāraṃ vatthūti vuttaṃ, dvārena vā taṃsahāyabhūtaṃ hadayavatthu",
  "tika-abh01t0:195_1": "vuttaṃ. Sarasabhāvenāti sakiccabhāvena. Avijjā hi saṅkhārānaṃ paccayabhāvakiccā,",
  "tika-abh01t0:195_2": "aññāsādhāraṇo vā rasitabbo viññātabbo bhāvo sarasabhāvo, avijjāsabhāvo saṅkhārasabhāvoti",
  "tika-abh01t0:195_3": "evamādiko. “Sarasasabhāvenā”tipi pāṭho, soyeva attho. Avijjāpaccayāti vā sarasena,",
  "tika-abh01t0:195_4": "saṅkhārāti sabhāvena.",
  "tika-abh01t0:196_0": "Ekasamuṭṭhānāditā rūpadhammesu eva yojetabbā tesu tabbohārabāhullato. Atītādibhāvo",
  "tika-abh01t0:196_1": "rūpārūpadhammesu, cittacetasikanibbānānampi vā yathāsabhāvaṃ ekadvinakutocisamuṭṭhānatā",
  "tika-abh01t0:196_2": "yojetabbā. Anāpāthagatāti cakkhādīnaṃ agocaragatā sukhumarajādirūpaṃ viya vatthuparittatāya",
  "tika-abh01t0:196_3": "tattāyoguḷe patitodakabindurūpaṃ viya khaṇaparittatāya atidūratāya accāsannāditāya",
  "tika-abh01t0:196_4": "atītānāgatatāya ca. Visayo anaññatthabhāvena, gocaro ca tattha caraṇena vutto, tabbisayanicchayena",
  "tika-abh01t0:196_5": "mano paṭisaraṇaṃ. Ayamattho siddho hoti aññathā tesaṃ dhammārammaṇabhāvena “nesaṃ",
  "tika-abh01t0:196_6": "gocaravisayaṃ paccanubhotī”ti vacanassa anupapattito. Dibbacakkhudibbasotaiddhividhañāṇehi",
  "tika-abh01t0:196_7": "yathāvuttanayena anāpāthagatāni rūpādīni ālambiyamānāni na dhammārammaṇanti katthaci",
  "tika-abh01t0:196_8": "vuccamānāni diṭṭhāni, itarathā ca diṭṭhāni “dibbena cakkhunā rūpaṃ passatī”tiādīsūti.",
  "tika-abh01t0:197_0": "Āpāthamāgacchati manasā pañcaviññāṇehi ca gahetabbabhāvūpagamanena. Ghaṭṭetvāti paṭimukhabhāvāpāthaṃ",
  "tika-abh01t0:197_1": "gantvā. Sarabhāṇakassa osārakassa. Pakatiyā diṭṭhādivasena āpāthagamanañca bhojanapariṇāmautubhojanavisesaussāhādīhi",
  "tika-abh01t0:197_2": "kalyaṃ, rogino vātādīhi ca upaddutaṃ vā kāyaṃ anuvattantassa jāgarassa bhavaṅgassa",
  "tika-abh01t0:197_3": "calanapaccayānaṃ kāyikasukhadukkhautubhojanādiupanissayānaṃ cittapaṇidahanasadisāsadisasambandhadassanādipaccayānaṃ,",
  "tika-abh01t0:197_4": "suttassa ca supinadassane dhātukkhobhādipaccayānaṃ vasena veditabbaṃ. Adiṭṭhassa",
  "tika-abh01t0:197_5": "asutassa anāgatabuddharūpādino pasādadātukāmatāvatthussa taṃsadisatāsaṅkhātena diṭṭhasutasambandheneva.",
  "tika-abh01t0:197_6": "Na kevalaṃ taṃsadisatāva ubhayasambandho, kintu tabbipakkhatā tadekadesatā taṃsampayuttatādiko",
  "tika-abh01t0:197_7": "ca veditabbo. Kenaci vutte kismiñci sute avicāretvā saddahanaṃ saddhā, sayameva taṃ",
  "tika-abh01t0:197_8": "vicāretvā rocanaṃ ruci, “evaṃ vā evaṃ vā bhavissatī”ti ākāravicāraṇaṃ ākāraparivitakko,",
  "tika-abh01t0:197_9": "vicārentassa katthaci diṭṭhiyā nijjhānakkhamanaṃ diṭṭhinijjhānakkhanti.",
  "tika-abh01t0:198_0": "Gerukaharitālañjanādidhātūsu. Subhanimittaṃ subhaggahaṇassa nimittaṃ. Taṃ subhanimittattā",
  "tika-abh01t0:198_1": "rañjanīyattā ca lobhassa vatthu. Niyamitassa cittassa vasena niyamitavasena. Evamitaresu",
  "tika-abh01t0:198_2": "dvīsu. Ābhogo ābhujitaṃ. Lūkhapuggalā dosabahulā. Adosabahulā siniddhapuggalā. Tadadhimuttatāti",
  "tika-abh01t0:198_3": "pītininnacittatā. Imehi…pe… veditabbo pītiyā somanassavippayogāsambhavatoti adhippāyo.",
  "tika-abh01t0:199_0": "Jīvitavuttiyā āyatanabhāvato hatthārohādisippameva sippāyatanaṃ. Kasivāṇijjādikammameva",
  "tika-abh01t0:199_1": "kammāyatanaṃ. Āyuvedādivijjā eva vijjāṭṭhānaṃ. Abyāpajjeti domanassabyāpādarahite",
  "tika-abh01t0:199_2": "rūpabhave. Dhammapadāti dhammakoṭṭhāsā. Pilavantīti upaṭṭhahanti padissanti. Yogāti",
  "tika-abh01t0:199_3": "bhāvanābhiyogā samādhito. Vatthuvisadakiriyāti ajjhattikabāhirānaṃ vatthūnaṃ nimmalabhāvakiriyā.",
  "tika-abh01t0:199_4": "Saddhādīnaṃ indriyānaṃ aññamaññānativattanaṃ indriyasamattapaṭipādanatā. Gambhīrānaṃ",
  "tika-abh01t0:199_5": "ñāṇena caritabbānaṃ, gambhīrañāṇena vā caritabbānaṃ suttantānaṃ paccavekkhaṇā gambhīrañāṇacariyapaccavekkhaṇā.",
  "tika-abh01t0:200_0": "Vaṃsoti anukkamo. Tantīti santati. Paveṇīti sambandho. Sabbametaṃ cārittakiriyāpabandhassa",
  "tika-abh01t0:200_1": "vacanaṃ. Cārittasīlattā sīlamayaṃ. “Dassāmī”ti vacībhedena vatthussa pariṇatattā",
  "tika-abh01t0:200_2": "tato paṭṭhāya dānaṃ āraddhaṃ nāma hoti, yato tassa attano pariṇāmanādīsu āpatti hoti.",
  "tika-abh01t0:200_3": "Vijjamānavatthusmiṃ cintanakālato paṭṭhāya dānaṃ āraddhanti tattha dānamayaṃ kusalaṃ",
  "tika-abh01t0:200_4": "hotīti adhippāyo. Na hi dānavatthuṃ avijjamānakampi saṅkharontassa kusalaṃ na hotīti.",
  "tika-abh01t0:200_5": "Taṃ pana dānamayassa pubbabhāgoti tadeva bhajeyya, vuttaṃ aṭṭhakathāyaṃ. Kulavaṃsādivasenāti",
  "tika-abh01t0:200_6": "udāharaṇamattamevetaṃ. Attanā samādinnavattavasena sappurisavattagāmajanapadavattādivasena",
  "tika-abh01t0:200_7": "ca cārittasīlatā veditabbā.",
  "tika-abh01t0:201_0": "Savatthukanti bheriādivatthusahitaṃ katvā. Vijjamānakavatthunti bheriādivatthuṃ.",
  "tika-abh01t0:201_1": "Dhammassavanaghosanādīsu ca savatthukaṃ katvā saddassa dānaṃ saddavatthūnaṃ ṭhānakaraṇānaṃ",
  "tika-abh01t0:201_2": "sasaddappavattikaraṇamevāti tassa cintanaṃ vijjamānavatthupariccāgo veditabbo. Bhājetvā",
  "tika-abh01t0:201_3": "dassesi dhammarājā idha ca rūpārammaṇādibhāvaṃ, aññattha ca “tīṇimāni, bhikkhave,",
  "tika-abh01t0:201_4": "puññakiriyavatthūnī”ti dānamayādibhāvaṃ, aparattha ca “katame dhammā kusalā? Tīṇi…pe…",
  "tika-abh01t0:201_5": "taṃsamuṭṭhānaṃ kāyakamma”ntiādinā kāyakammādibhāvañca vadanto. Apariyāpannā cāti",
  "tika-abh01t0:201_6": "paramatthato avijjamānattā aññāyatanattā ca asaṅgahitā.",
  "tika-abh01t0:202_0": "Paribhogaraso paribhogapaccayaṃ pītisomanassaṃ. Ayaṃ pana rasasamānatāvasena gahaṇaṃ",
  "tika-abh01t0:202_1": "upādāya rasārammaṇanti vutto, na sabhāvato. Sabhāvena pana gahaṇaṃ upādāya pītisomanassaṃ",
  "tika-abh01t0:202_2": "dhammārammaṇameva hotīti “sukhā vedanā dhammārammaṇa”nti vuttaṃ. Ārammaṇameva nibaddhanti",
  "tika-abh01t0:202_3": "rūpārammaṇaṃ…pe… dhammārammaṇanti evaṃ niyametvā vuttaṃ. Kammassa anibaddhattāti",
  "tika-abh01t0:202_4": "kammassa aniyatattā. Yathā hi rūpādīsu ekārammaṇaṃ cittaṃ anaññārammaṇaṃ hoti, na",
  "tika-abh01t0:202_5": "evaṃ kāyadvārādīsu ekadvārikakammaṃ aññasmiṃ dvāre nuppajjati, tasmā kammassa dvāraniyamarahitattā",
  "tika-abh01t0:202_6": "dvārampi kammaniyamarahitanti idha ārammaṇaṃ viya niyametvā na vuttaṃ. Vinā ārammaṇena",
  "tika-abh01t0:202_7": "anuppajjanatoti etassapi cattho “yathā kāyakammādīsu ekaṃ kammaṃ tena dvārena vinā",
  "tika-abh01t0:202_8": "aññasmiṃ dvāre carati, na evaṃ rūpādīsu ekārammaṇaṃ cittaṃ tenārammaṇena vinā ārammaṇantare",
  "tika-abh01t0:202_9": "uppajjatī”ti veditabbo. Na hi yathā vacīdvāre uppajjamānampi “kāyakamma”nti vuccati,",
  "tika-abh01t0:202_10": "evaṃ saddārammaṇe uppajjamānaṃ “rūpārammaṇa”nti vuccati.",
  "tika-abh01t0:203": "Kāmāvacarakusalaṃ",
  "tika-abh01t0:204": "Kāyakammadvārakathāvaṇṇanā",
  "tika-abh01t0:205_0": "Imassa panatthassāti kammadvārānaṃ aññamaññasmiṃ aniyatatāya “dvāre caranti kammānī”tiādinā",
  "tika-abh01t0:205_1": "pakāsanatthaṃ. Pañca viññāṇānīti ettha chaṭṭhassa viññāṇassa tassa ca dvārassa anuddeso",
  "tika-abh01t0:205_2": "dvāradvāravantānaṃ sahābhāvā. Niyatarūparūpavasena catusamuṭṭhānikakāyā vuttāti saddassa",
  "tika-abh01t0:205_3": "vikārarūpādīnañca asaṅgaho.",
  "tika-abh01t0:206_0": "Paṭhamajavanasamuṭṭhitā vāyodhātu yadipi tasmiṃ khaṇe rūpānaṃ desantaruppattihetubhāvena",
  "tika-abh01t0:206_1": "cāletuṃ na sakkoti, tathāpi viññattivikārasahitāva sā veditabbā. Dasasu hi disāsu",
  "tika-abh01t0:206_2": "yaṃ disaṃ gantukāmo aṅgapaccaṅgāni vā khipitukāmo, taṃdisābhimukhāneva rūpāni sā",
  "tika-abh01t0:206_3": "santhambheti sandhāreti cāti tadabhimukhabhāvavikāravatī hoti, adhippāyasahabhāvī",
  "tika-abh01t0:206_4": "ca vikāro viññattīti. Evañca katvā āvajjanassapi viññattisamuṭṭhāpakabhāvo yathādhippāyavikārarūpuppādanena",
  "tika-abh01t0:206_5": "upapanno hoti, yato bāttiṃsa cittāni rūpiriyāpathaviññattijanakāni vuttānīti. Yojanaṃ",
  "tika-abh01t0:206_6": "gato, dasayojanaṃ gatoti vattabbataṃ āpajjāpeti anekasahassavāraṃ uppannā.",
  "tika-abh01t0:207_0": "Vāyodhātuyā…pe… paccayo bhavitunti thambhanacalanesu vāyodhātuyā paccayo bhavituṃ",
  "tika-abh01t0:207_1": "samattho cittasamuṭṭhānamahābhūtānaṃ eko ākāraviseso atthi, ayaṃ viññatti nāma. Tesañhi",
  "tika-abh01t0:207_2": "tadākārattā vāyodhātu thambheti cāleti cāti. Na cittasamuṭṭhānāti etena paramatthato",
  "tika-abh01t0:207_3": "abhāvaṃ dasseti. Na hi rūpaṃ appaccayaṃ atthi, na ca nibbānavajjo attho nicco atthīti.",
  "tika-abh01t0:207_4": "Viññattitāyāti viññattivikāratāya. Cittasamuṭṭhānabhāvo viya mahābhūtavikāratāya",
  "tika-abh01t0:207_5": "upādārūpabhāvo ca adhippetoti veditabbo.",
  "tika-abh01t0:208_0": "Kāyikakaraṇanti kāyadvārappavattaṃ cittakiriyaṃ, adhippāyanti attho. Kāreti maññeti",
  "tika-abh01t0:208_1": "etena vaṇṇaggahaṇānusārena gahitāya viññattiyā yaṃ karaṇaṃ viññātabbaṃ, tassa vijānanena",
  "tika-abh01t0:208_2": "viññattiyā viññātattaṃ dasseti. Na hi viññattirahitesu rukkhacalanādīsu “idamesa",
  "tika-abh01t0:208_3": "kāretī”ti vijānanaṃ hotīti. Cakkhuviññāṇassa hi rūpe abhinipātamattaṃ kiccaṃ, na",
  "tika-abh01t0:208_4": "adhippāyasahabhuno calanavikārassa gahaṇaṃ. Cittassa pana lahuparivattitāya cakkhuviññāṇavīthiyā",
  "tika-abh01t0:208_5": "anantaraṃ manoviññāṇena viññātampi calanaṃ cakkhunā diṭṭhaṃ viya maññanti avisesaviduno,",
  "tika-abh01t0:208_6": "tasmā yathā nīlābhinipātavasappavattāya cakkhuviññāṇavīthiyā nīlanti pavattāya manoviññāṇavīthiyā",
  "tika-abh01t0:208_7": "ca antaraṃ na viññāyati, evaṃ aviññāyamānantarena manodvāraviññāṇena gahite tasmiṃ",
  "tika-abh01t0:208_8": "cittena saheva anuparivatte kāyathambhanavikāracopanasaṅkhāte “idamesa kāreti, ayamassa",
  "tika-abh01t0:208_9": "adhippāyo”ti vijānanaṃ hoti.",
  "tika-abh01t0:209_0": "Tālapaṇṇādirūpāni disvā tadanantarappavattāya manodvāravīthiyā aviññāyamānantarāya",
  "tika-abh01t0:209_1": "tālapaṇṇādīnaṃ udakādisahacārippakārataṃ saññāṇākāraṃ gahetvā udakādiggahaṇaṃ viya.",
  "tika-abh01t0:209_2": "Ettha udakaṃ bhavissatītiādinā ca udakādisambandhanākārena rūpaggahaṇānusāraviññāṇena",
  "tika-abh01t0:209_3": "yaṃ udakādi viññātabbaṃ, tassa vijānanena tadākārassa viññātatā vuttāti daṭṭhabbā.",
  "tika-abh01t0:209_4": "Etassa pana kāyikakaraṇaggahaṇassa udakādiggahaṇassa ca purimasiddhasambandhaggahaṇaṃ",
  "tika-abh01t0:209_5": "upanissayo hotīti daṭṭhabbaṃ. Atha pana nālambitāpi viññatti kāyikakaraṇaggahaṇassa",
  "tika-abh01t0:209_6": "ca paccayo purimasiddhasambandhaggahaṇopanissayavasena sādhippāyavikārabhūtavaṇṇaggahaṇānantaraṃ",
  "tika-abh01t0:209_7": "pavattamānassa adhippāyaggahaṇassa adhippāyasahabhūvikārābhāve abhāvato, evaṃ sati",
  "tika-abh01t0:209_8": "vaṇṇaggahaṇānantarena udakādiggahaṇeneva tālapaṇṇādisaññāṇākāro viya vaṇṇaggahaṇānantarena",
  "tika-abh01t0:209_9": "adhippāyaggahaṇeneva viññatti pākaṭā hotīti “idañcidañca esa kāreti maññe”ti adhippāyavijānaneneva",
  "tika-abh01t0:209_10": "viññattiyā viññātatā vuttā.",
  "tika-abh01t0:210_0": "Ayaṃ no paharitukāmoti adhippāyavijānanena viññattiyā pākaṭabhāvaṃ dasseti. Na hi",
  "tika-abh01t0:210_1": "tadapākaṭabhāve adhippāyavijānanaṃ hotīti. Sammukhī…pe… yeva nāma hotīti asammukhībhūtatāya",
  "tika-abh01t0:210_2": "anāpāthagatānaṃ rūpādīnaṃ cakkhuviññeyyādibhāvo viya sabhāvabhūtaṃ taṃ dvidhā viññattibhāvaṃ",
  "tika-abh01t0:210_3": "sādheti. Paraṃ bodhetukāmatāya vināpi abhikkamanādippavattanena so cittasahabhūvikāro",
  "tika-abh01t0:210_4": "adhippāyaṃ viññāpeti, sayañca viññāyatīti dvidhāpi viññattiyevāti veditabbā.",
  "tika-abh01t0:211_0": "Tasmiṃ dvāre siddhāti tena dvārena viññātabbabhāvato teneva dvārena nāmalābhato tasmiṃ",
  "tika-abh01t0:211_1": "dvāre pākaṭabhāvavasena siddhā. Kusalaṃ vā akusalaṃ vāti ṭhapetabbaṃ. Kasmā? Yasmā",
  "tika-abh01t0:211_2": "paravādino avipākassa kammabhāvo na siddho, itarassa pana siddhoti viññattisamuṭṭhāpakānaṃ",
  "tika-abh01t0:211_3": "ekādasannaṃ kiriyacittānaṃ vasena tikaṃ pūretvā ṭhapetabbaṃ.",
  "tika-abh01t0:212_0": "Dvāre caranti kammānīti ettha ayamadhippāyo – yadi dvārā dvārantaracārino honti,",
  "tika-abh01t0:212_1": "dvārasambhedā kammasambhedopīti kāyakammaṃ kāyakammadvāranti aññamaññavavatthānaṃ",
  "tika-abh01t0:212_2": "na siyā, kammānampi kammantaracaraṇe eseva nayo. Yadi pana dvārānampi dvārabhāvena",
  "tika-abh01t0:212_3": "kammantaracaraṇaṃ kammānañca dvārantaracaraṇaṃ na siyā, suṭṭhutaraṃ kammadvāravavatthānaṃ",
  "tika-abh01t0:212_4": "siyā. Na pana kammānaṃ dvārantare acaraṇaṃ atthi, kintu dvāre aññasmiñca caranti",
  "tika-abh01t0:212_5": "kammāni aññānipi. Yasmā pana dvāre dvārāni na caranti, tasmā advāracārīhi dvārehi",
  "tika-abh01t0:212_6": "kāraṇabhūtehi kammāni dvārantare carantānipi vavatthitāni. Na kevalaṃ kammāneva,",
  "tika-abh01t0:212_7": "tehi pana dvārānipīti evaṃ kammadvārāni aññamaññaṃ vavatthitāni “yebhuyyenavuttitāya",
  "tika-abh01t0:212_8": "tabbahulavuttitāya cā”ti vuccamānāya vavatthānayuttiyā. Tattha dvārāpekkhattā kammānaṃ",
  "tika-abh01t0:212_9": "kāyakammādibhāvassa advāracārīhi dvārehi vavatthānaṃ hoti, na pana dvārantaracārīhi",
  "tika-abh01t0:212_10": "kammehi dvārānaṃ avavatthānaṃ kammānapekkhakāyadvārādibhāvehi dvārehi vavatthitānaṃ",
  "tika-abh01t0:212_11": "kāyakammādīnaṃ kāyakammadvārādivavatthānakarattā. Atha vā dvārantare carantānipi",
  "tika-abh01t0:212_12": "kāyādīhi upalakkhitāneva caranti pāṇātipātādīnaṃ evaṃsabhāvattā āṇattihatthavikārādīhi",
  "tika-abh01t0:212_13": "vuccamānassapi kāyādīhi sādhetabbasabhāvāvabodhato, tasmā na kammantarassa attani",
  "tika-abh01t0:212_14": "carantassapi dvārantaraṃ sanāmaṃ deti, nāpi kammaṃ dvārassa, taṃtaṃdvārameva pana",
  "tika-abh01t0:212_15": "kammassa kammañca dvārantare carantampi attanoyeva dvārassa nāmaṃ detīti siddhaṃ",
  "tika-abh01t0:212_16": "aññamaññavavatthānaṃ. Pubbe pana dvāresu anibaddhatā kammānaṃ dvārantaracaraṇameva",
  "tika-abh01t0:212_17": "sandhāya vuttā, na etaṃ vavatthānanti.",
  "tika-abh01t0:213_0": "Tatthāti tesu dvārakammesu. Kāyakammassa uppajjanaṭṭhānanti taṃsahajātā viññattiyeva",
  "tika-abh01t0:213_1": "vuccati. Kiñcāpi hi sā tassa kenaci pakārena paccayo na hoti, tathāpi kammassa visesikā",
  "tika-abh01t0:213_2": "viññatti taṃsahajātā hotīti tassa uppattiṭṭhānabhāvena vuttā yathāvuttaniyamena aññavisesanassa",
  "tika-abh01t0:213_3": "kammassa visesanantare uppattiabhāvā. Kāyena pana katattāti kāyaviññattiṃ janetvā",
  "tika-abh01t0:213_4": "tāya jīvitindriyupacchedādinipphādanato attano nipphattivasena “kāyena kataṃ kamma”nti",
  "tika-abh01t0:213_5": "vuttaṃ. Kāraṇabhūto hi panettha kāyoti.",
  "tika-abh01t0:214_0": "Aññamaññaṃ vavatthitāti ettha kammunā kāyo kāyakammadvāranti evaṃ vavatthito, na",
  "tika-abh01t0:214_1": "kāyo icceva. Yathā sūcikammunā sūcikammakaraṇanti vavatthitā, na sūci icceva, tathā",
  "tika-abh01t0:214_2": "idampi daṭṭhabbaṃ. Aññamaññaṃ vavatthitāti ca aññamaññaṃ visesitāti attho. Evaṃ santeti",
  "tika-abh01t0:214_3": "yathāvuttaṃ vavatthānaniyamaṃ aggahetvā “dvāre caranti kammānī”tiādivacanameva gahetvā",
  "tika-abh01t0:214_4": "codeti. Tattha evaṃ santeti kammānaṃ dvāracaraṇe aññamaññena ca vavatthāne nāmalābhe",
  "tika-abh01t0:214_5": "visesane satīti attho.",
  "tika-abh01t0:215": "Kāyakammadvārakathāvaṇṇanā niṭṭhitā.",
  "tika-abh01t0:216": "Vacīkammadvārakathāvaṇṇanā",
  "tika-abh01t0:217_0": "Catūhi, bhikkhave, aṅgehi samannāgatāti ettha subhāsitabhāsanasaṅkhātā apisuṇavācā,",
  "tika-abh01t0:217_1": "dhammabhāsanasaṅkhāto asamphappalāpo, piyabhāsanasaṅkhātā apharusavācā, saccabhāsanasaṅkhāto",
  "tika-abh01t0:217_2": "amusāvādo cāti etā vācā tathāpavattā cetanā daṭṭhabbā. Sahasaddā panāti tassa vikārassa",
  "tika-abh01t0:217_3": "saddena saha sambhūtattā vuttaṃ. Cittānuparivattitāya pana so na yāva saddabhāvīti",
  "tika-abh01t0:217_4": "daṭṭhabbo, vitakkavipphārasaddo na sotaviññeyyoti pavattena mahāaṭṭhakathāvādena",
  "tika-abh01t0:217_5": "cittasamuṭṭhānasaddo vināpi viññattighaṭṭanena uppajjatīti āpajjati. “Yā tāya vācāya",
  "tika-abh01t0:217_6": "viññattī”ti hi vacanato asotaviññeyyasaddena saha viññattiyā uppatti natthīti viññāyatīti.",
  "tika-abh01t0:218_0": "Cittasamuṭṭhānaṃ saddāyatananti ettha ca na koci cittasamuṭṭhāno saddo asaṅgahito",
  "tika-abh01t0:218_1": "nāma atthīti adhippāyena mahāaṭṭhakathāvādaṃ paṭisedheti. Chabbidhena rūpasaṅgahādīsu",
  "tika-abh01t0:218_2": "hi “sotaviññeyya”nti “diṭṭhaṃ suta”nti ettha “suta”nti ca na koci saddo na saṅgayhatīti.",
  "tika-abh01t0:218_3": "Mahāaṭṭhakathāyaṃ pana viññattisahajameva jivhātālucalanādikaravitakkasamuṭṭhitaṃ",
  "tika-abh01t0:218_4": "sukhumasaddaṃ “dibbasotena sutvā ādisatī”ti sutte paṭṭhāne ca oḷārikasaddaṃ sandhāya",
  "tika-abh01t0:218_5": "“sotaviññāṇassa ārammaṇapaccayena paccayo”ti vuttanti iminā adhippāyena asotaviññeyyatā",
  "tika-abh01t0:218_6": "vuttā siyā. Saddo ca asotaviññeyyo cāti viruddhametanti pana paṭikkhepo veditabbo.",
  "tika-abh01t0:218_7": "Viññattipaccayā ghaṭṭanā viññattighaṭṭanā. Viññatti eva vā. Ghaṭṭanākārappavattabhūtavikāro",
  "tika-abh01t0:218_8": "hi “ghaṭṭanā”ti vutto. Saṅghaṭṭanena saheva saddo uppajjati, na pubbāparabhāvena.",
  "tika-abh01t0:218_9": "Pathavīdhātuyāti idaṃ vāyodhātuyā viya cālanaṃ pathavīdhātuyā saṅghaṭṭanaṃ kiccaṃ",
  "tika-abh01t0:218_10": "adhikanti katvā vuttaṃ, vikārassa ca tappaccayabhāvo vuttanayeneva veditabbo. Tabbikārānañhi",
  "tika-abh01t0:218_11": "bhūtānaṃ aññamaññassa paccayabhāvoti. Aññampi sabbaṃ vidhānaṃ kāyaviññattiyaṃ viya veditabbaṃ.",
  "tika-abh01t0:219_0": "Tisamuṭṭhānikakāyaṃ…pe… na labbhati. Na hi cālanaṃ upādinnaghaṭṭananti. Cālanañhi",
  "tika-abh01t0:219_1": "desantaruppādanaparamparatā, ghaṭṭanaṃ paccayavisesena bhūtakalāpānaṃ āsannataruppādoti.",
  "tika-abh01t0:219_2": "Upatthambhanakiccampi natthīti upatthambhanena vinā paṭhamacittasamuṭṭhānāpi ghaṭṭanākārena",
  "tika-abh01t0:219_3": "pavattatīti ghaṭṭanatthaṃ upatthambhanena payojanaṃ natthi, laddhāsevanena citteneva",
  "tika-abh01t0:219_4": "ghaṭṭanassa balavabhāvato cāti adhippāyo. Upatthambhanaṃ natthi atthīti vicāretvā gahetabbaṃ.",
  "tika-abh01t0:220": "Vacīkammadvārakathāvaṇṇanā niṭṭhitā.",
  "tika-abh01t0:221": "Manokammadvārakathāvaṇṇanā",
  "tika-abh01t0:222_0": "Ayaṃ nāma cetanā kammaṃ na hotīti na vattabbāti idaṃ yassa dvāraṃ mano, taṃdassanatthaṃ",
  "tika-abh01t0:222_1": "vuttaṃ. Kappetīti “tvaṃ phusanaṃ karohi, tvaṃ vedayita”nti evaṃ kappentaṃ viya pavattatīti",
  "tika-abh01t0:222_2": "attho. Pakappanañca tadeva. Kiṃ piṇḍaṃ karotīti āyūhanatthavasena pucchati. Phassādidhamme",
  "tika-abh01t0:222_3": "hi avippakiṇṇe katvā sakiccesu pavattanaṃ āyūhanaṃ, tattheva byāpāraṇaṃ cetayanaṃ,",
  "tika-abh01t0:222_4": "tathākaraṇaṃ abhisaṅkharaṇanti. Tebhūmakasseva gahaṇaṃ lokuttarakammassa kammakkhayakarattā.",
  "tika-abh01t0:223": "Manokammadvārakathāvaṇṇanā niṭṭhitā.",
  "tika-abh01t0:224": "Kammakathāvaṇṇanā",
  "tika-abh01t0:225_0": "Cetayitvā kammaṃ karotīti ettha yasmā purimacetanāya cetayitvā sanniṭṭhānakammaṃ",
  "tika-abh01t0:225_1": "karoti, tasmā cetanāpubbakaṃ kammaṃ taṃcetanāsabhāvamevāti cetanaṃ ahaṃ kammaṃ vadāmīti",
  "tika-abh01t0:225_2": "attho. Atha vā samānakālattepi kāraṇakiriyā pubbakālā viya vattuṃ yuttā, phalakiriyā",
  "tika-abh01t0:225_3": "ca aparakālā viya. Yasmā ca cetanāya cetayitvā kāyavācāhi copanakiriyaṃ manasā ca",
  "tika-abh01t0:225_4": "abhijjhādikiriyaṃ karoti, tasmā tassā kiriyāya kārikaṃ cetanaṃ ahaṃ kammaṃ vadāmīti",
  "tika-abh01t0:225_5": "attho. Kāye vāti kāyaviññattisaṅkhāte kāye vā. Satīti dharamāne, anirodhite vā. Kāyasamuṭṭhāpikā",
  "tika-abh01t0:225_6": "cetanā kāyasañcetanā. Ettha ca sukhadukkhuppādakena kammena bhavitabbaṃ, cetanā ca",
  "tika-abh01t0:225_7": "sukhadukkhuppādikā vuttāti tassā kammabhāvo siddho hoti. Sañcetaniyanti sañcetanasabhāvavantaṃ.",
  "tika-abh01t0:225_8": "Samiddhittherena “sañcetaniyaṃ, āvuso…pe… manasā sukhaṃ so vedayatī”ti avibhajitvā",
  "tika-abh01t0:225_9": "byākato. Sukhavedanīyantiādinā pana vibhajitvā byākātabbo so pañho, tasmā sammā byākato",
  "tika-abh01t0:225_10": "nāma na hoti. Itaradvayepi eseva nayo. Yathā pana suttāni ṭhitāni, tathā copanakiriyānissayabhūtā",
  "tika-abh01t0:225_11": "kāyavācā abhijjhādikiriyānissayo ca manodvārāni, yāya pana cetanāya tehi kāyādīhi",
  "tika-abh01t0:225_12": "karaṇabhūtehi copanābhijjhādikiriyaṃ karonti vāsiādīhi viya chedanādiṃ, sā cetanā",
  "tika-abh01t0:225_13": "kammanti dvārappavattiyampi kammadvārābhedanañca kammadvāravavatthānañca dissati,",
  "tika-abh01t0:225_14": "evañca sati “kāyena ce kataṃ kamma”ntiādigāthāyo ativiya yujjanti.",
  "tika-abh01t0:226_0": "Lokuttaramaggo idha lokiyakammakathāyaṃ anadhippetopi bhajāpiyamāno tīṇi kammāni",
  "tika-abh01t0:226_1": "bhajati. Manena dussīlyanti kāyikavācasikavītikkamavajjaṃ sabbaṃ akusalaṃ saṅgaṇhāti,",
  "tika-abh01t0:226_2": "micchādiṭṭhisaṅkappavāyāmasatisamādhiṃ vā. Tampi cetaṃ “manasā saṃvaro sādhū”ti vuttassa",
  "tika-abh01t0:226_3": "saṃvarassa paṭipakkhavasena vuttaṃ, na sīlavipattivasena. Na hi sā mānasikā atthīti",
  "tika-abh01t0:226_4": "maggasseva bhajāpanaṃ mahāvisayattā. Bojjhaṅgā hi manokammameva bhajeyyuṃ, na ca",
  "tika-abh01t0:226_5": "na sakkā maggabhajāpaneneva tesaṃ bhajāpanaṃ viññātunti.",
  "tika-abh01t0:227_0": "Kammapathaṃ appattānampi taṃtaṃdvāre saṃsandanaṃ avarodhanaṃ dvārantare kammantaruppattiyampi",
  "tika-abh01t0:227_1": "kammadvārābhedanañca dvārasaṃsandanaṃ nāma. “Tividhā, bhikkhave, kāyasañcetanā akusalaṃ",
  "tika-abh01t0:227_2": "kāyakamma”ntiādinā kammapathappattāva sanniṭṭhāpakacetanā kammanti vuttāti purimacetanā",
  "tika-abh01t0:227_3": "sabbā kāyakammaṃ na hotīti vuttaṃ. Āṇāpetvā…pe… alabhantassāti āṇattehi amāritabhāvaṃ",
  "tika-abh01t0:227_4": "sandhāya vuttaṃ, vacīduccaritaṃ nāma hoti akammapathabhāvatoti adhippāyo. “Ime sattā",
  "tika-abh01t0:227_5": "haññantū”ti pavattabyāpādavasena cetanāpakkhikā vā bhavanti kāyakammavohāralābhā.",
  "tika-abh01t0:227_6": "Abbohārikā vā manokammavohāravirahā. Sasambhārapathavīādīsu āpādayo ettha nidassanaṃ.",
  "tika-abh01t0:228_0": "Kulumbassāti gabbhassa, kulasseva vā. Tissopi saṅgītiyo āruḷhatāya ananujānanato",
  "tika-abh01t0:228_1": "“tava suttassā”ti vuttaṃ. Dasavidhā iddhi paṭisambhidāmagge iddhikathāya gahetabbā.",
  "tika-abh01t0:228_2": "Bhāvanāmayanti adhiṭṭhāniddhiṃ sandhāya vadati. Ghaṭabhedo viya parūpaghāto, udakavināso",
  "tika-abh01t0:228_3": "viya iddhivināso ca hotīti upamā saṃsandati. Tava pañhoti bhāvanāmayāya parūpaghāto",
  "tika-abh01t0:228_4": "hotīti vutto ñāpetuṃ icchito attho. Āthabbaṇiddhi vijjāmayiddhi hoti. Sattame padeti",
  "tika-abh01t0:228_5": "maṇḍalādito sattame pade.",
  "tika-abh01t0:229_0": "Vacanantarena gametabbatthaṃ neyyatthaṃ, sayameva gamitabbatthaṃ nītatthaṃ. Kiriyato",
  "tika-abh01t0:229_1": "samuṭṭhāti, udāhu akiriyatoti tenādhippetaṃ sampajānamusāvādaṃ sandhāya pucchati,",
  "tika-abh01t0:229_2": "na uposathakkhandhake vuttaṃ. Tattha avuttameva hi so anariyavohāraṃ vuttanti gahetvā",
  "tika-abh01t0:229_3": "voharatīti. Vācāgiranti vācāsaṅkhātaṃ giraṃ, vācānuccāraṇaṃ vā.",
  "tika-abh01t0:230_0": "Khandasivādayo seṭṭhāti khandāti kumārā. Sivāti mahessarā, micchādiṭṭhiyā nidassanatthamidaṃ",
  "tika-abh01t0:230_1": "vuttanti daṭṭhabbaṃ. Natthikadiṭṭhādayo eva hi kammapathappattā kammanti. Cetanā",
  "tika-abh01t0:230_2": "panettha abbohārikāti kāyadvāre vacīdvāre ca samuṭṭhitāpi kāyakammaṃ vacīkammanti",
  "tika-abh01t0:230_3": "ca vohāraṃ na labhati abhijjhādippadhānattā. “Tividhā, bhikkhave, manosañcetanā akusalaṃ",
  "tika-abh01t0:230_4": "manokamma”nti pana vacanato sabhāveneva sā manokammaṃ, na abhijjhādipakkhikattāti",
  "tika-abh01t0:230_5": "“abhijjhādipakkhikāvā”ti na vuttaṃ. Imasmiṃ pana ṭhāne kāyaṅgavācaṅgāni acopetvā",
  "tika-abh01t0:230_6": "cintanakāle cetanāpi cetanāsampayuttadhammāpi manodvāre eva samuṭṭhahanti, tasmā",
  "tika-abh01t0:230_7": "cetanāya abbohārikabhāvo kathañci natthīti adhippāyo.",
  "tika-abh01t0:231_0": "“Tividhā, bhikkhave, kāyasañcetanā kusalaṃ kāyakamma”ntiādivacanato pāṇātipātādipaṭipakkhabhūtā",
  "tika-abh01t0:231_1": "tabbirativisiṭṭhā cetanāva pāṇātipātaviratiādikā hontīti “cetanāpakkhikā vā”ti vuttaṃ,",
  "tika-abh01t0:231_2": "na “viratipakkhikā”ti. Rakkhatīti avināsetvā katheti. Bhindatīti vināsetvā katheti.",
  "tika-abh01t0:232": "Kammakathāvaṇṇanā niṭṭhitā.",
  "tika-abh01t0:233_0": "Cakkhuviññāṇadvāranti cakkhuviññāṇassa dvāraṃ. Cakkhu ca taṃ viññāṇadvārañcāti vā",
  "tika-abh01t0:233_1": "cakkhuviññāṇadvāraṃ. Cakkhu viññāṇadvāranti vā asamāsaniddeso. Taṃ pana cakkhumeva.",
  "tika-abh01t0:233_2": "Esa nayo sesesupi. “Cakkhunā saṃvaro sādhū”tiādikāya gāthāya pasādakāyacopanakāyasaṃvare",
  "tika-abh01t0:233_3": "ekajjhaṃ katvā kāyena saṃvaro vutto, taṃ idha bhinditvā aṭṭha saṃvarā, tappaṭipakkhabhāvena",
  "tika-abh01t0:233_4": "asaṃvarā aṭṭha kathitā. Sīlasaṃvarādayopi pañceva saṃvarā sabbadvāresu uppajjamānāpi,",
  "tika-abh01t0:233_5": "tappaṭipakkhabhāvena dussīlyādīni asaṃvarāti vuttāni. Tattha dussīlyaṃ pāṇātipātādicetanā.",
  "tika-abh01t0:233_6": "Muṭṭhassaccaṃ satipaṭipakkhā akusalā dhammā. Pamādanti keci. Sītādīsu paṭigho akkhanti.",
  "tika-abh01t0:233_7": "Thinamiddhaṃ kosajjaṃ.",
  "tika-abh01t0:234_0": "Vinā vacīdvārena suddhaṃ kāyadvārasaṅkhātanti idaṃ vacīdvārasallakkhitassa musāvādādinopi",
  "tika-abh01t0:234_1": "kāyadvāre pavattisabbhāvā asuddhatā atthīti taṃnivāraṇatthaṃ vuttaṃ. Na hi taṃ kāyakammaṃ",
  "tika-abh01t0:234_2": "hoti. Suddhavacīdvāropalakkhitaṃ pana vacīkammameva hotīti. Ettha asaṃvaroti etena",
  "tika-abh01t0:234_3": "suddhakāyadvārena upalakkhito asaṃvaro dvārantare uppajjamānopi vutto. Dvārantarānupalakkhitaṃ",
  "tika-abh01t0:234_4": "sabbaṃ taṃdvārikākusalañceti veditabbaṃ. Evañca katvā kammapathasaṃsandane “copanakāyaasaṃvaradvāravasena",
  "tika-abh01t0:234_5": "uppajjamāno asaṃvaro akusalaṃ kāyakammameva hotī”tiādi “akusalaṃ kāyakammaṃ copanakāyaasaṃvaradvāravasena",
  "tika-abh01t0:234_6": "vacīasaṃvaravasena ca uppajjatī”tiādinā saha aviruddhaṃ hoti. Asaṃvaro hi dvārantare",
  "tika-abh01t0:234_7": "uppajjamānopi sadvāre evāti vuccati, sadvāravasena uppannoti ca, kammaṃ aññadvāre",
  "tika-abh01t0:234_8": "aññadvāravasena cāti evaṃ aviruddhaṃ.",
  "tika-abh01t0:235_0": "Atha vā etthāti suddhaṃ asuddhanti etaṃ avicāretvā etasmiṃ copaneti vuttaṃ hoti.",
  "tika-abh01t0:235_1": "Evaṃ sati dvārantaropalakkhitaṃ kammapathabhāvappattatāya vacīmanokammaṃ copanakāyaasaṃvaradvāre",
  "tika-abh01t0:235_2": "uppannaṃ, sesaṃ sabbaṃ taṃdvāruppannākusalaṃ viya “copanakāyaasaṃvaro”ti vuccati.",
  "tika-abh01t0:235_3": "Kammapathabhāvappattiyā dvārantaruppannaṃ kāyakammañca tathā na vuccatīti kammapathasaṃsandanavirodho",
  "tika-abh01t0:235_4": "siyā, tadavirodhaṃ tattheva vakkhāma. Sīlasaṃvarādayo pañca nikkhepakaṇḍe āvi bhavissanti.",
  "tika-abh01t0:235_5": "Tattha ñāṇasaṃvare paccayasannissitasīlassa, vīriyasaṃvare ca ājīvapārisuddhiyā antogadhatā daṭṭhabbā.",
  "tika-abh01t0:236": "Akusalakammapathakathāvaṇṇanā",
  "tika-abh01t0:237_0": "Saraseneva ca patanasabhāvassa pāṇassa antarā eva atīva pātanaṃ atipāto, saṇikaṃ",
  "tika-abh01t0:237_1": "patituṃ adatvāva sīghaṃ pātananti attho. Atikkamma vā satthādīhi abhibhavitvā pātanaṃ",
  "tika-abh01t0:237_2": "atipāto. Payogavatthumahantatādīhi mahāsāvajjatā tehi paccayehi uppajjamānāya cetanāya",
  "tika-abh01t0:237_3": "balavabhāvato. Yathāvuttapaccayavipariyāyepi taṃtaṃpaccayehi uppajjamānāya cetanāya",
  "tika-abh01t0:237_4": "balavābalavavaseneva appasāvajjamahāsāvajjatā veditabbā. Iddhimayo kammavipākajiddhimayo",
  "tika-abh01t0:237_5": "dāṭhākoṭikādīnaṃ viya.",
  "tika-abh01t0:238_0": "Gottarakkhitā sagottehi rakkhitā. Dhammarakkhitā sahadhammikehi rakkhitā. Sasāmikā",
  "tika-abh01t0:238_1": "sārakkhā. Yassā gamane raññā daṇḍo ṭhapito, sā saparidaṇḍā. Atthabhañjakoti kammapathappattaṃ",
  "tika-abh01t0:238_2": "vuttaṃ. Kammapathakathā hesāti. Attano santakaṃ adātukāmatāyātiādi musāvādasāmaññato",
  "tika-abh01t0:238_3": "vuttaṃ. Hasādhippāyena visaṃvādanapurekkhārasseva musāvādo. Suññabhāvanti pītivirahitatāya",
  "tika-abh01t0:238_4": "rittataṃ. Atthavipannatāya na hadayaṅgamā. Aggaṇhanteti asaddahante kammapathabhedo",
  "tika-abh01t0:238_5": "na hoti. Yo koci pana samphappalāpo dvīhi sambhārehi sijjhatīti. Attano pariṇāmanaṃ",
  "tika-abh01t0:238_6": "cittenevāti veditabbaṃ. Micchā passatīti vitathaṃ passati.",
  "tika-abh01t0:239_0": "Koṭṭhāsatoti phassapañcamakādīsu cittaṅgakoṭṭhāsesu ye koṭṭhāsā honti, tatoti attho.",
  "tika-abh01t0:239_1": "Nanu ca cetanā kammapathesu na vuttāti paṭipāṭiyā sattannaṃ kammapathabhāvo na yuttoti?",
  "tika-abh01t0:239_2": "Na, avacanassa aññahetuttā. Na hi cetanāya akammapathattā kammapatharāsimhi avacanaṃ,",
  "tika-abh01t0:239_3": "kadāci pana kammapatho hoti, na sabbadāti kammapathabhāvassa aniyatattā avacanaṃ.",
  "tika-abh01t0:239_4": "Yadā pana kammapatho hoti, tadā kammapatharāsisaṅgaho na nivāritoti. “Pañca sikkhāpadā",
  "tika-abh01t0:239_5": "parittārammaṇā evā”ti etena adinnādānādīnaṃ sattārammaṇabhāvavirodhaṃ “sattasaṅkhāte",
  "tika-abh01t0:239_6": "saṅkhāre eva ārabbha pavattito”ti sayameva pariharissati. “Natthi sattā opapātikā”ti",
  "tika-abh01t0:239_7": "pavattamānā diṭṭhi tebhūmakadhammavisayāvāti saṅkhārārammaṇatā vuttā. Vipākanissandaphalāni",
  "tika-abh01t0:239_8": "yathākkamaṃ nirayādivipākaduggatatādīni.",
  "tika-abh01t0:240": "Akusalakammapathakathāvaṇṇanā niṭṭhitā.",
  "tika-abh01t0:241": "Kusalakammapathakathāvaṇṇanā",
  "tika-abh01t0:242_0": "Pāṇātipātādīhi pana viratiyoti etaṃ yāhi viratīhi sampayuttā cetanā “kāyavacīkammānī”ti",
  "tika-abh01t0:242_1": "vuccanti, tāsañca kammapathabhāvo yuttoti katvā vuttaṃ. Tathā hi vakkhati “paṭipāṭiyā",
  "tika-abh01t0:242_2": "satta cetanāpi vaṭṭanti viratiyopī”ti. Allasasamaṃsanti jīvamānakasasamaṃsaṃ. Voropetā",
  "tika-abh01t0:242_3": "hutvā nābhijānāmi. Dussīlyādārammaṇā tadārammaṇā. Jīvitindriyādiārammaṇā kathaṃ dussīlyādīni",
  "tika-abh01t0:242_4": "pajahantīti taṃ dassetuṃ “yathā panā”tiādi vuttaṃ. Anabhijjhā…pe… viramantassāti",
  "tika-abh01t0:242_5": "abhijjhaṃ pajahantassāti attho. Na hi manoduccaritā virati atthi anabhijjhādīheva tappahānato.",
  "tika-abh01t0:243": "Kammapathasaṃsandanakathāvaṇṇanā",
  "tika-abh01t0:244_0": "Kammapathappattānaṃ dussīlyādīnaṃ asaṃvarānaṃ tathā duccaritānañca akusalakammapathehi",
  "tika-abh01t0:244_1": "kammapathappattānameva ca susīlyādīnaṃ saṃvarānaṃ tathā sucaritānañca kusalakammapathehi",
  "tika-abh01t0:244_2": "atthato nānattābhāvadassanaṃ. Atha vā tesaṃ phassadvārādīhi avirodhabhāvena dīpanaṃ",
  "tika-abh01t0:244_3": "kammapathasaṃsandananti keci vadanti, tadetaṃ vicāretabbaṃ. Na hi pañcaphassadvārapañcaasaṃvaradvārapañcasaṃvaradvāresu",
  "tika-abh01t0:244_4": "uppannānaṃ asaṃvarānaṃ saṃvarānañca kammapathatā atthi pāṇātipātādīnaṃ parasantakavatthulobhaparasattārammaṇabyāpādaahetukadiṭṭhiādīnañca",
  "tika-abh01t0:244_5": "tesu dvāresu anuppattito. Tividhakaāyaduccaritādīni ca kammapathāti pākaṭā evāti",
  "tika-abh01t0:244_6": "kiṃ tesaṃ kammapathehi nānattābhāvadassanena, na ca duccaritānaṃ sucaritānañca phassadvārādivasena",
  "tika-abh01t0:244_7": "uppatti dīpitā, nāpi asaṃvarānaṃ saṃvarānañca yato tesaṃ phassadvārādīhi avirodhabhāvena",
  "tika-abh01t0:244_8": "dīpanā siyā, kevalaṃ pana phassadvārādivasena uppannānaṃ asaṃvarānaṃ saṃvarānañca",
  "tika-abh01t0:244_9": "kāyakammāditā dīpitā. Yadi ca ettakaṃ kammapathasaṃsandanaṃ, “akusalaṃ kāyakammaṃ",
  "tika-abh01t0:244_10": "pañcaphassadvāravasena nuppajjatī”tiādi kammapathasaṃsandanaṃ na siyā. Esāpi chaphassadvārādīhi",
  "tika-abh01t0:244_11": "avirodhadīpanāti ce, vuttameva pakārantarena dassetuṃ “atha vā”ti na vattabbaṃ. Samuccayatthe",
  "tika-abh01t0:244_12": "ca atha vā-sadde kammapathappattāneva dussīlyādīni kāyakammādināmehi vadantehi manokammassa",
  "tika-abh01t0:244_13": "chaphassadvāravasena uppatti na vattabbā. Na hi taṃ cakkhudvārādivasena uppajjatīti.",
  "tika-abh01t0:244_14": "Yadi ca kammapathappattā eva asaṃvarādayo gahitā, duccaritehi aññesaṃ asaṃvarānaṃ",
  "tika-abh01t0:244_15": "abhāvā tesañca taṃtaṃkammabhāvassa vuttattā “copanakāyaasaṃvaradvāravasena uppanno",
  "tika-abh01t0:244_16": "asaṃvaro akusalaṃ kāyakammameva hotī”tiādi na vattabbaṃ siyā. Vuccamāne hi tasmiṃ",
  "tika-abh01t0:244_17": "saṅkaro siyā, vacīmanokammānipi hi kāyadvāre uppajjanti, tathā sesadvāresupi kammantarānīti.",
  "tika-abh01t0:245_0": "Atha pana dvārantare uppajjamānaṃ kammantarampi taṃdvārikakammameva siyā, “tividhaṃ",
  "tika-abh01t0:245_1": "kāyaduccaritaṃ akusalaṃ kāyakammamevā”tiādi, “akusalaṃ kāyakammaṃ copanakāyaasaṃvaradvāravasena",
  "tika-abh01t0:245_2": "vācāasaṃvaradvāravasena ca uppajjatī”tiādi ca virujjheyya. Duccaritānañhi aññadvāracaraṇaṃ",
  "tika-abh01t0:245_3": "atthi, na cassa dvārantaruppannaṃ kammantaraṃ hotīti. Tasmā heṭṭhā kammapathappattānaṃ",
  "tika-abh01t0:245_4": "eva kāyakammādibhāvassa vuttattā sesānañca taṃtaṃdvāruppannānaṃ kusalākusalānaṃ dvārasaṃsandane",
  "tika-abh01t0:245_5": "taṃtaṃdvārapakkhikabhāvassa katattā idha kammapathaṃ appattānañca cetanābhāvato akammānañca",
  "tika-abh01t0:245_6": "asaṃvarānaṃ saṃvarānañca bhajāpiyamānānaṃ kammapathānaṃ viya kāyakammāditādīpanaṃ,",
  "tika-abh01t0:245_7": "kammapathappattānaṃ tividhakāyaduccaritādīnaṃ tividhakāyasucaritādīnañca dvārantaracaraṇepi",
  "tika-abh01t0:245_8": "kāyakammādibhāvāvijahanadīpanaṃ, yathāpakāsitānañca kammapathabhāvaṃ pattānaṃ apattānañca",
  "tika-abh01t0:245_9": "akusalakāyakammādīnañca kusalakāyakammādīnañca phassadvārādīhi uppattipakāsanañca",
  "tika-abh01t0:245_10": "kammapathasaṃsandanaṃ nāma. Kasmā? Akammapathānaṃ kammapathesu kammapathānañca akammapathesu",
  "tika-abh01t0:245_11": "samānanāmatāvasena, kammapathānaṃ kammapathesu sāmaññanāmāvijahanavasena, ubhayesañca",
  "tika-abh01t0:245_12": "uppattivasena dvāresu ettha saṃsanditattā.",
  "tika-abh01t0:246_0": "Tattha tividhakammadvāravasena uppannānaṃ kammānaṃ ñātakammabhāvatāya taṃtaṃkammabhāvassa",
  "tika-abh01t0:246_1": "avacanīyattā kammadvāresu tesaṃ uppattiyā ca vuttattā pañcaviññāṇadvāravasena asaṃvarādīnaṃ",
  "tika-abh01t0:246_2": "uppattipariyāyavacanābhāvato ca kammadvāraviññāṇadvārāni virajjhitvā “pañcaphassadvāravasena",
  "tika-abh01t0:246_3": "hi uppanno”tiādi vuttaṃ. “Yampidaṃ cakkhusamphassapaccayā uppajjati sukhaṃ vā”tiādinā",
  "tika-abh01t0:246_4": "“cakkhusamphassapaccayā vedanākkhandho atthi kusalo”tiādinā ca pañcaphassadvāravasena",
  "tika-abh01t0:246_5": "asaṃvarādīnaṃ uppattipariyāyo vutto, na ca “yamidaṃ cakkhuviññāṇapaccayā”tiādivacanaṃ",
  "tika-abh01t0:246_6": "atthīti. Vuttampi cetaṃ “cakkhuviññāṇasahajāto hi phasso cakkhusamphasso”tiādi. Tena",
  "tika-abh01t0:246_7": "hi asaṃvarānaṃ saṃvarānañca cakkhusamphassādīhi asahajātattā manosamphassasahajātānañca",
  "tika-abh01t0:246_8": "cakkhusamphassadvārādivasena uppatti dīpitāti. “So hi kāyadvāre copanaṃ patto akusalaṃ",
  "tika-abh01t0:246_9": "kāyakammaṃ hotī”tiādinā “copanakāyaasaṃvaradvāravasena uppanno akusalaṃ kāyakammameva",
  "tika-abh01t0:246_10": "hotī”tiādinā ca vacīkammādīnañca kammapathappattānaṃ asaṃvarabhūtānaṃ kāyakammādibhāve",
  "tika-abh01t0:246_11": "āpanne “catubbidhaṃ vacīduccaritaṃ akusalaṃ vacīkammameva hotī”tiādinā apavādena",
  "tika-abh01t0:246_12": "nivatti daṭṭhabbā. Evañca katvā pubbe dassitesu asaṃvaravinicchayesu dutiyavinicchayesu",
  "tika-abh01t0:246_13": "ca na koci virodho. Na hi vacīkammādibhūto copanakāyaasaṃvaro kāyakammādi hotīti.",
  "tika-abh01t0:247_0": "Akusalaṃ manokammaṃ pana chaphassadvāravasena uppajjati, taṃ kāyavacīdvāresu copanaṃ",
  "tika-abh01t0:247_1": "pattaṃ akusalaṃ kāyavacīkammaṃ hotīti ettha kiṃ taṃ akusalaṃ manokammaṃ nāma, heṭṭhā",
  "tika-abh01t0:247_2": "dassitanayena ca kāyavacīdvāresu uppannaṃ tividhaṃ manoduccaritaṃ copanaṃ appattaṃ",
  "tika-abh01t0:247_3": "sabbākusalañca. Yadi evaṃ tassa kāyavacīkammabhāvo natthīti “copanappattaṃ kāyavacīkammaṃ",
  "tika-abh01t0:247_4": "hotī”ti na yujjatīti? No na yujjati copanappattaṃ kāye vācāya ca akusalaṃ kammaṃ",
  "tika-abh01t0:247_5": "hotīti atthasiddhito. Kammaṃ pana hontaṃ kiṃ kammaṃ hotīti? Manokammameva hotīti.",
  "tika-abh01t0:247_6": "Idaṃ vuttaṃ hoti – copanappattaṃ akusalaṃ kāyadvāre vacīdvāre ca manokammaṃ hotīti.",
  "tika-abh01t0:247_7": "Atha vā taṃ-saddassa manokammena sambandhaṃ akatvā chaphassadvāravasena yaṃ uppajjati,",
  "tika-abh01t0:247_8": "tanti yathāvuttauppādamattaparicchinnena sambandho kātabbo. Kiṃ pana tanti? Kammakathāya",
  "tika-abh01t0:247_9": "pavattamānattā kammanti viññāyati, tañca manosamphassadvāre uppajjamānampi tividhaṃ",
  "tika-abh01t0:247_10": "kammaṃ hotīti. Yathā taṃ hoti, taṃ dassetuṃ “kāyavacīdvāresu copanaṃ patta”ntiādimāha.",
  "tika-abh01t0:247_11": "Tattha niyamassa akatattā copanappatti upalakkhaṇabhāvena kāyavacīkammanāmasādhikāva,",
  "tika-abh01t0:247_12": "na pana sabbampi copanappattaṃ kāyavacīkammameva, nāpi kusalapakkhe copanaṃ appattaṃ",
  "tika-abh01t0:247_13": "kāyavacīkammaṃ na hotīti ayamattho siddhova hotīti.",
  "tika-abh01t0:248_0": "Atha vā tanti taṃ chaphassadvāravasena uppajjamānaṃ manokammanti sabbaṃ manasāpi",
  "tika-abh01t0:248_1": "nipphajjamānaṃ kammaṃ manokammanti codakādhippāyena gahetvā vadati, na pubbe dassitamanokammanti.",
  "tika-abh01t0:248_2": "Yo hi parassa adhippāyo “manasā nipphattito sabbena manokammeneva bhavitabbaṃ, na",
  "tika-abh01t0:248_3": "kāyavacīkammenā”ti, taṃ nivattetvā kammattayaniyamaṃ dassetuṃ idamāraddhaṃ “taṃ kāyavacīdvāresu",
  "tika-abh01t0:248_4": "copanaṃ patta”ntiādi. Ettha ca saṅkarābhāvo purimanayeneva veditabbo. Atha vā kammanti",
  "tika-abh01t0:248_5": "avisesena kammasaddamattena sambandhaṃ katvā yathāvutto kammappabhedo yathā hoti,",
  "tika-abh01t0:248_6": "taṃ pakāraṃ dasseti. Asaṅkaro ca vuttanayova. Yaṃ pana vadanti “kāyavacīkammasahajātā",
  "tika-abh01t0:248_7": "abhijjhādayo yadā cetanāpakkhikā honti, tadā tāni manokammāni kāyavacīkammāni hontī”ti,",
  "tika-abh01t0:248_8": "tañca na, cetanāpakkhikānaṃ manokammattābhāvā. Abbohārikatte ca manokammatā suṭṭhutaraṃ",
  "tika-abh01t0:248_9": "natthi. Vuttampi cetaṃ “abbohārikā vā”ti. Tasmā manokammassa kāyavacīkammatā na vattabbā.",
  "tika-abh01t0:248_10": "Abhijjhādikiriyākārikāya eva cetanāya sampayuttā abhijjhādayo manokammaṃ, na pāṇātipātādikāyavacīkiriyākārikāyāti",
  "tika-abh01t0:248_11": "bhiyyopi tesaṃ manokammatāti na tesaṃ manokammānaṃ sataṃ kāyavacīkammatā vattabbāti.",
  "tika-abh01t0:248_12": "Evaṃ kammānaṃ dvāresu dvārānañca kammesu aniyatattā dvāranibandhanaṃ na kataṃ. Idāni",
  "tika-abh01t0:248_13": "akatepi ca dvāranibandhane yesaṃ dvārānaṃ vasena idaṃ cittaṃ uppajjati, tesaṃ taṃtaṃdvārakammapathānañca",
  "tika-abh01t0:248_14": "vasena uppattiyā yathābhaṭṭhapāḷiyā vuttāya ca dīpanatthaṃ “tattha kāmāvacara”ntiādimāha.",
  "tika-abh01t0:248_15": "Cittaṃ tividhakammadvāravasena uppajjatīti idaṃ manokammadvārabhūtassa tena sabhāvena",
  "tika-abh01t0:248_16": "uppattiṃ gahetvā vuttaṃ. Yathā vā cittaṃ cittādhipateyyanti sampayuttavasena vuccati,",
  "tika-abh01t0:248_17": "evamidhāpīti veditabbaṃ. Copanadvayarahitassa manopabandhassa manokammadvārabhāve",
  "tika-abh01t0:248_18": "pana vattabbameva natthi.",
  "tika-abh01t0:249": "Kammapathasaṃsandanakathāvaṇṇanā niṭṭhitā.",
  "tika-abh01t0:250": "Dvārakathāvaṇṇanā niṭṭhitā.",
  "tika-abh01t0:251_0": "Ayaṃ yojanāti “rūpārammaṇaṃ vā…pe… dhammārammaṇaṃ vā”ti etena saha “yaṃ yaṃ vā panā”ti",
  "tika-abh01t0:251_1": "etassa ayaṃ sambandhoti attho. Ko panāyaṃ sambandhoti? Yena vacanāni aññamaññaṃ sambajjhanti,",
  "tika-abh01t0:251_2": "taṃ pubbāparavacane payojanaṃ sambandho. Idha ca sabbārammaṇatādidassanaṃ “rūpārammaṇaṃ",
  "tika-abh01t0:251_3": "vā…pe… dhammārammaṇaṃ vā”ti etassa anantaraṃ “yaṃ yaṃ vā panā”ti etassa vacane payojanaṃ",
  "tika-abh01t0:251_4": "yojanā daṭṭhabbaṃ. Tattha “rūpārammaṇaṃ vā…pe… dhammārammaṇaṃ vā ārabbhā”ti ettakena",
  "tika-abh01t0:251_5": "āpannaṃ dosaṃ dassetvā tannivattanavasena “yaṃ yaṃ vā panā”ti etassa payojanaṃ dassetuṃ",
  "tika-abh01t0:251_6": "“heṭṭhā”tiādimāha. Dutiye atthavikappe “yaṃ yaṃ vāpanā”ti etena appadhānampi rūpādiṃ",
  "tika-abh01t0:251_7": "ākaḍḍhati. Na hi padhānassa cittassa attanoyeva ārammaṇabhāvo atthīti. Heṭṭhā vuttanayenāti",
  "tika-abh01t0:251_8": "sabbārammaṇatādinayena. “Heṭṭhā gahitameva gahitanti vatvā tassa vacane payojanaṃ",
  "tika-abh01t0:251_9": "dassetuṃ ‘rūpaṃ vā…pe… idaṃ vā idaṃ vā ārabbhā’ti kathetuṃ idaṃ vutta”nti vuttaṃ.",
  "tika-abh01t0:251_10": "Tattha idaṃ vā idaṃ vāti etaṃ sabbārammaṇatādiṃ sandhāya kathitanti veditabbaṃ.",
  "tika-abh01t0:252": "Dhammuddesavārakathā",
  "tika-abh01t0:253": "Phassapañcamakarāsivaṇṇanā",
  "tika-abh01t0:254": "Ācariyānanti revatācariyassa. Na panetaṃ sārato daṭṭhabbaṃ. Na hi phassādīnaṃ kāmāvacarādibhāvadassanatthaṃ idamāraddhaṃ, kintu tasmiṃ samaye phassādisabhāvadassanatthanti.",
  "tika-abh01t0:255_0": "Cittassa paṭhamābhinipātattāti sabbe cetasikā cittāyattā cittakiriyābhāvena vuccantīti",
  "tika-abh01t0:255_1": "phasso “cittassa paṭhamābhinipāto”ti vutto. Kāmaṃ uppannaphasso puggalo cittacetasikarāsi",
  "tika-abh01t0:255_2": "vā ārammaṇena phuṭṭho phassasahajātāya vedanāya taṃsamakālameva vedeti, phasso pana",
  "tika-abh01t0:255_3": "obhāsassa padīpo viya vedanādīnaṃ paccayaviseso hotīti purimakālo viya vutto. Gopānasīnaṃ",
  "tika-abh01t0:255_4": "upari tiriyaṃ ṭhapitakaṭṭhaṃ pakkhapāso. Kaṭṭhadvayādi viya ekadesena ekapassena",
  "tika-abh01t0:255_5": "anallīyamānopi rūpena saha phassassa sāmaññaṃ anallīyamānaṃ saṅghaṭṭanameva, na visayabhāvo,",
  "tika-abh01t0:255_6": "saṅghaṭṭanañca phassassa cittārammaṇānaṃ sannipatanabhāvo eva. Vatthārammaṇasannipātena",
  "tika-abh01t0:255_7": "sampajjatīti saṅghaṭṭanasampattiko phasso. Pāṇidvayassa sannipāto viya cittārammaṇasannipāto",
  "tika-abh01t0:255_8": "phasso cittassa ārammaṇe sannipatitappavattiyā paccayo hotīti kiccaṭṭheneva rasena",
  "tika-abh01t0:255_9": "saṅghaṭṭanaraso. Tathā paccayabhāvo hi tassa phassassa saṅghaṭṭanakiccanti. Yathā",
  "tika-abh01t0:255_10": "hi pāṇiyā pāṇimhi saṅghaṭṭanaṃ tabbisesabhūtā rūpadhammā, evaṃ cittassa ārammaṇe",
  "tika-abh01t0:255_11": "saṅghaṭṭanaṃ tabbisesabhūto eko cetasikadhammo daṭṭhabbo. Citteyevāti etena cetasikasabhāvataṃ",
  "tika-abh01t0:255_12": "vatthārammaṇehi asaṃsaṭṭhaṃ saṅghaṭṭanaṃ vedanāya dasseti, na pana vatthunissayataṃ",
  "tika-abh01t0:255_13": "paṭikkhipati. Tassa phassassa kāraṇabhūto tadanurūpo samannāhāro tajjāsamannāhāro.",
  "tika-abh01t0:255_14": "Indriyassa tadabhimukhabhāvo āvajjanāya ca ārammaṇakaraṇaṃ visayassa parikkhatatā",
  "tika-abh01t0:255_15": "abhisaṅkhatatā viññāṇassa visayabhāvakaraṇanti attho.",
  "tika-abh01t0:256_0": "Sukhavedanāyameva labbhati assādabhāvatoti adhippāyo. Vissavitāyāti arahatāya. Anekatthattā",
  "tika-abh01t0:256_1": "hi dhātūnaṃ arahattho vipubbo susaddo. Vissavaṃ vā sajanaṃ vasitā kāmakāritā vissavitā.",
  "tika-abh01t0:256_2": "Ārammaṇarasekadesameva anubhavantīti idaṃ phusanādikiccaṃ ekadesānubhavanamiva hotīti",
  "tika-abh01t0:256_3": "katvā vuttaṃ. Vedayitasabhāvo eva hi anubhavananti. Phusanādibhāvena vā ārammaṇaggahaṇaṃ",
  "tika-abh01t0:256_4": "ekadesānubhavanaṃ, vedayitabhāvena gahaṇaṃ yathākāmaṃ sabbānubhavanaṃ. Evaṃ sabhāvāneva",
  "tika-abh01t0:256_5": "tāni gahaṇānīti na vedanāya viya phassādīnampi yathāsakakiccakaraṇena sāmibhāvānubhavanaṃ",
  "tika-abh01t0:256_6": "codetabbaṃ. Ayaṃ idhāti etena pañcasu vedanāsu imasmiṃ citte adhippetaṃ somanassavedanaṃ",
  "tika-abh01t0:256_7": "vadati, tasmā asomanassavedanaṃ apanetvā gahitāya somanassavedanāya samānā iṭṭhākārasambhogarasatā vuttāti veditabbā.",
  "tika-abh01t0:257_0": "Nimittena punasañjānanakiccā paccābhiññāṇarasā. Punasañjānanassa paccayo punasañjānanapaccayo,",
  "tika-abh01t0:257_1": "tadeva nimittaṃ puna…pe… nimittaṃ, tassa karaṇaṃ puna…pe… karaṇaṃ. Punasañjānanapaccayabhūtaṃ",
  "tika-abh01t0:257_2": "vā nimittakaraṇaṃ puna…pe… karaṇaṃ, tadassā kiccanti attho. Punasañjānanapaccayanimittakaraṇaṃ",
  "tika-abh01t0:257_3": "nimittakārikāya nimittena sañjānantiyā ca sabbāya saññāya samānaṃ veditabbaṃ. Ñāṇameva",
  "tika-abh01t0:257_4": "anuvattati, tasmā abhinivesakārikā viparītaggāhikā ca na hotīti adhippāyo. Etenupāyena",
  "tika-abh01t0:257_5": "samādhisampayuttāya aciraṭṭhānatā ca na hotīti daṭṭhabbā.",
  "tika-abh01t0:258_0": "Abhisandahatīti pabandhati pavatteti. Cetanābhāvo byāpārabhāvo. Diguṇussāhāti na",
  "tika-abh01t0:258_1": "diguṇaṃ vīriyayogaṃ sandhāya vuttaṃ, attano eva pana byāpārakiccassa mahantabhāvaṃ",
  "tika-abh01t0:258_2": "dīpeti. Ussāhanabhāvenāti ādarabhāvena. Sā hi sayaṃ ādarabhūtā sampayutte ādarayatīti.",
  "tika-abh01t0:259_0": "Vijānanaṃ ārammaṇassa upaladdhi. Sandahanaṃ cittantarassa anuppabandhanaṃ. Cakkhunā",
  "tika-abh01t0:259_1": "hi diṭṭhanti cakkhunā daṭṭhabbaṃ. Yathā “diṭṭhaṃ sutaṃ mutaṃ viññāta”nti daṭṭhabbādi",
  "tika-abh01t0:259_2": "vuccati, evamidhāpi veditabbaṃ. Cakkhunā hītiādīsu cakkhunā…pe… manasā dvārenāti",
  "tika-abh01t0:259_3": "attho. Nagaraguttikassa viya cittassa ārammaṇavibhāvanamattaṃ upadhāraṇamattaṃ upaladdhimattaṃ",
  "tika-abh01t0:259_4": "kiccaṃ, ārammaṇapaṭivedhanapaccābhiññāṇādi pana kiccaṃ paññāsaññādīnanti veditabbaṃ.",
  "tika-abh01t0:259_5": "Purimaniddiṭṭhanti samayavavatthāne niddiṭṭhaṃ. Bhāvento viya na na uppajjati, kintu",
  "tika-abh01t0:259_6": "uppajjatīti dassetuṃ “cittaṃ hotī”ti vuttanti etaṃ hoti-saddassa uppajjati-saddassa",
  "tika-abh01t0:259_7": "ca samānatthatte sati yujjeyya, tadatthatte ca tattha uppannaṃ hotīti na vucceyya.",
  "tika-abh01t0:259_8": "Na hi yuttaṃ uppannaṃ uppajjatīti vattuṃ. Cittassa ca uppannatā samayavavatthāne",
  "tika-abh01t0:259_9": "vuttā evāti kiṃ tassa puna uppattidassanena. Yena ca samayavavatthānaṃ kataṃ, tassa",
  "tika-abh01t0:259_10": "niddeso na na sakkā kātunti kiṃ taṃ niddesatthaṃ uddesena dutiyena, niddeseneva ca",
  "tika-abh01t0:259_11": "phassādīhi ca aññattaṃ cittassa sijjhatīti kiṃ tadatthena puna vacanena, aññappayojanattā",
  "tika-abh01t0:259_12": "pana purimassa cittavacanassa pacchimaṃ vuttaṃ. Purimañhi samayavavatthānatthameva",
  "tika-abh01t0:259_13": "vuttaṃ, na vavatthitasamaye vijjamānadhammadassanatthaṃ, itarañca tasmiṃ samaye vijjamānadhammadassanatthaṃ",
  "tika-abh01t0:259_14": "vuttaṃ, na samayavavatthānatthaṃ, na ca aññadatthaṃ vacanaṃ aññadatthaṃ vadati, na",
  "tika-abh01t0:259_15": "ca lesena vuttoti katvā mahākāruṇiko atthaṃ pākaṭaṃ na karotīti.",
  "tika-abh01t0:260": "Phassapañcamakarāsivaṇṇanā niṭṭhitā.",
  "tika-abh01t0:261": "Jhānaṅgarāsivaṇṇanā",
  "tika-abh01t0:262_0": "Vitakketīti dhammato aññassa kattunivattanatthaṃ dhammameva kattāraṃ niddisati. Tassa",
  "tika-abh01t0:262_1": "pana vasavattibhāvanivāraṇatthaṃ “vitakkanaṃ vā”ti bhāvaniddeso. Rūpaṃ rūpanti pathavī",
  "tika-abh01t0:262_2": "pathavīti vā ākoṭento viya hotīti ākoṭanalakkhaṇo. Ādito, abhimukhaṃ vā hananaṃ āhananaṃ,",
  "tika-abh01t0:262_3": "parito, parivattetvā vā āhananaṃ pariyāhananaṃ. Vicārato oḷārikaṭṭhena vicārasseva",
  "tika-abh01t0:262_4": "pubbaṅgamaṭṭhena anuravato oḷāriko tassa ca pubbaṅgamo ghaṇṭābhighāto viya hoti vitakko.",
  "tika-abh01t0:262_5": "So yathā ghaṇṭābhighāto paṭhamābhinipāto hoti, evaṃ ārammaṇābhimukhaniropanaṭṭhena",
  "tika-abh01t0:262_6": "paṭhamābhinipāto hoti. Vipphāravāti vicalanayutto. Anuppabandhena pavattiyanti upacāre",
  "tika-abh01t0:262_7": "vā appanāyaṃ vā santānena pavattiyaṃ. Tattha hi vitakko niccalo hutvā ārammaṇaṃ anupavisitvā",
  "tika-abh01t0:262_8": "pavattati. Maṇḍalanti khalamaṇḍalaṃ.",
  "tika-abh01t0:263_0": "Piṇayatīti tappeti, vaḍḍheti vā. Pharaṇarasāti paṇītarūpehi kāyassa byāpanarasā.",
  "tika-abh01t0:263_1": "Udaggabhāvo odagyaṃ. Khuddikā lahuṃ lomahaṃsanamattaṃ katvā bhinnā na puna uppajjati.",
  "tika-abh01t0:263_2": "Khaṇikā bahulaṃ uppajjati. Ubbegato pharaṇā niccalattā ciraṭṭhitikattā ca paṇītatarā.",
  "tika-abh01t0:263_3": "Passaddhiyā nimittabhāvena gabbhaṃ gaṇhantī. Appanāsampayuttāva pīti appanāsamādhipūrikāti",
  "tika-abh01t0:263_4": "katvā sā ṭhapitā. Itarā dve khaṇikopacārasamādhipūrikā pītī.",
  "tika-abh01t0:264_0": "Samādhicittenāti samādhisahitacittena. Avisāro attano eva avisaraṇasabhāvo. Avikkhepo",
  "tika-abh01t0:264_1": "sampayuttānaṃ avikkhittatā. Yena sampayuttā avikkhittā honti, so dhammo avikkhepoti.",
  "tika-abh01t0:264_2": "Visesatoti yebhuyyena. Sukhavirahitopi hi atthi samādhīti. Padīpanidassanena santānaṭṭhitibhāvaṃ samādhissa dasseti.",
  "tika-abh01t0:265": "Jhānaṅgarāsivaṇṇanā niṭṭhitā.",
  "tika-abh01t0:266": "Indriyarāsivaṇṇanā",
  "tika-abh01t0:267_0": "Saddahanti etāyāti saddahanakiriyāya pavattamānānaṃ dhammānaṃ tattha ādhipaccabhāvena",
  "tika-abh01t0:267_1": "saddhāya paccayataṃ dasseti. Tassā hi dhammānaṃ tathāpaccayabhāve sati “puggalo saddahatī”ti",
  "tika-abh01t0:267_2": "vohāro hoti. Pasādanīyaṭṭhānesu pasādassa paṭipakkhabhūtaṃ akusalaṃ assaddhiyaṃ micchādhimokkho",
  "tika-abh01t0:267_3": "ca. Pasādabhūto nicchayo vatthugato adhimokkhalakkhaṇaṃ, na yevāpanakādhimokkhoti.",
  "tika-abh01t0:267_4": "Indaṭṭhaṃ kāretīti “maṃ antarena tumhākaṃ adhimuccanaṃ natthi, mayā saddahathā”ti",
  "tika-abh01t0:267_5": "viya attānaṃ anuvatteti sampayuttadhamme. Evaṃ sesesupi. Pakkhandananti saṃsīdanaṃ.",
  "tika-abh01t0:267_6": "Paṅko kaddamato ghanībhūto hoti. Paṇakaṃ picchilaṃ udakamalaṃ. Pītaṃ udakaṃ. Okappanalakkhaṇāti",
  "tika-abh01t0:267_7": "anupavisitvā evametanti kappanalakkhaṇā. Akalusabhāvo akālusiyaṃ, anāvilabhāvoti",
  "tika-abh01t0:267_8": "attho. Buddhādivatthūni saddheyyāni. Sappurisūpasevanasaddhammasavanayonisomanasikāradhammānudhammapaṭipattiyo",
  "tika-abh01t0:267_9": "sotāpattiyaṅgāni. Kusaladhammānaṃ ādāne hattho viya, sabbasampattinipphādane vittaṃ",
  "tika-abh01t0:267_10": "viya, amatakasiphalaphalane bījaṃ viya daṭṭhabbā.",
  "tika-abh01t0:268_0": "Vīrabhāvoti yena vīro nāma hoti, so dhammoti attho. Anubalappadānaṃ paggaho. Maggo",
  "tika-abh01t0:268_1": "gantabbo hoti, maggo gato, kammaṃ kattabbaṃ, kammaṃ kataṃ, appamattako ābādho uppanno,",
  "tika-abh01t0:268_2": "gilānā vuṭṭhito hoti aciravuṭṭhito gelaññā, gāmaṃ vā nigamaṃ vā piṇḍāya caranto na",
  "tika-abh01t0:268_3": "labhati lūkhassa vā paṇītassa vā bhojanassa yāvadatthaṃ pāripūriṃ, labhati…pe… pāripūrinti",
  "tika-abh01t0:268_4": "etāni anurūpapaccavekkhaṇāsahitāni aṭṭha vīriyārambhavatthūni taṃmūlakāni vā paccavekkhaṇāni.",
  "tika-abh01t0:269_0": "Cirakatādiārammaṇaṃ upagantvā ṭhānaṃ, anissajjanaṃ vā ārammaṇassa upaṭṭhānaṃ. Udake",
  "tika-abh01t0:269_1": "alābu viya ārammaṇaṃ pilavitvā gantuṃ appadānaṃ pāsāṇassa viya niccalassa ārammaṇassa",
  "tika-abh01t0:269_2": "ṭhapanaṃ sāraṇaṃ asammuṭṭhatākaraṇaṃ apilāpanaṃ. Apilāpe karoti apilāpeti. Gatiyoti",
  "tika-abh01t0:269_3": "nipphattiyo sambhavato phalato ca. Aparo nayoti rasādidassanatthaṃ āraddhaṃ. Sammosapaccanīkaṃ",
  "tika-abh01t0:269_4": "kiccaṃ asammoso, na sammosābhāvamattaṃ. Satiyā vatthubhūtā kāyādayo kāyādisatipaṭṭhānā,",
  "tika-abh01t0:269_5": "satiyoyeva vā purimā pacchimānaṃ padaṭṭhānaṃ.",
  "tika-abh01t0:270_0": "Vikkhepassa uddhaccassa. Paññāpetīti pakārehi jānāpeti. Ekālokā hotīti vipassanupakkilesobhāsaṃ",
  "tika-abh01t0:270_1": "sandhāyāha. Manate vijānāti etenāti vā mano, evañca katvā “manañca paṭicca dhamme",
  "tika-abh01t0:270_2": "cā”ti kāraṇabhāvena mano vutto. Sabbo hi mano attano anantarassa viññāṇassa kāraṇanti.",
  "tika-abh01t0:270_3": "Vijānātīti paricchinnopaladdhivasena jānāti, na saññāpaññā viya sañjānanapaṭivijjhanavasena.",
  "tika-abh01t0:271_0": "Pītisomanassasampayogatoti vutte yena yogā sumano hoti, taṃ somanassanti vuccatīti",
  "tika-abh01t0:271_1": "pītiyā ca somanassabhāvo āpajjati, tasmā vināpi kāyena vatthunā sātavedanāsampayogatoti",
  "tika-abh01t0:271_2": "yojetabbaṃ. Evañca nippītikaṃ somanassañca saṅgahitaṃ hoti, pītiupalakkhitaṃ vā somanassaṃ",
  "tika-abh01t0:271_3": "sappītikaṃ nippītikañca somanassanti attho daṭṭhabbo.",
  "tika-abh01t0:272_0": "Pavattasantatādhipateyyanti pavattasaṅkhātāya santatiyā adhipatibhūtaṃ. Jīvitindriyassa",
  "tika-abh01t0:272_1": "hi attano vijjamānakkhaṇe anupālentassa anantarañca sānupālanānaṃ uppattiyā hetubhūtassa",
  "tika-abh01t0:272_2": "vasena pavattaṃ ciraṭṭhitikaṃ hoti, taṃtaṃkammavisesena visesayuttaṃ yāva cuti avisesena",
  "tika-abh01t0:272_3": "vā yāva parinibbānaṃ avicchinnaṃ pavattati jīvamānatāvisesayuttañcāti rūpārūpajīvitindriyānaṃ",
  "tika-abh01t0:272_4": "samānalakkhaṇādiṃ vattuṃ “attanā avinibhuttadhammāna”nti āha. Anupāletabbānaṃ atthikkhaṇeyeva.",
  "tika-abh01t0:272_5": "Asati hi anupāletabbe uppalādimhi kiṃ udakaṃ anupāleyyāti. Tassa tassāti anupālanādikassa.",
  "tika-abh01t0:272_6": "Sādhanatoti sādhanena. Taṃsādhanañca jīvamānavisesapaccayabhāvato.",
  "tika-abh01t0:273": "Indriyarāsivaṇṇanā niṭṭhitā.",
  "tika-abh01t0:274": "Maggaṅgarāsivaṇṇanā",
  "tika-abh01t0:275": "Sammāti aviparītaniyyānikabhāvena. Pasatthatā ca evameva daṭṭhabbā.",
  "tika-abh01t0:276": "Balarāsivaṇṇanā",
  "tika-abh01t0:277_0": "Assaddhiyeti assaddhiyakāraṇā. Ubhayapadavasenāti saddhāpadaṃ balapadanti evamādipadadvayavasena.",
  "tika-abh01t0:277_1": "Niyakajjhattaṃ jātiādisamuṭṭhānaṃ etissāti ajjhattasamuṭṭhānā. Garunā kismiñci vutte",
  "tika-abh01t0:277_2": "gāravavasena patissavanaṃ patissavo, saha patissavena sappatissavaṃ, patissavabhūtaṃ",
  "tika-abh01t0:277_3": "taṃsabhāgañca yaṃkiñci gāravanti attho. Jātiādimahattapaccavekkhaṇena uppajjamānā",
  "tika-abh01t0:277_4": "ca hirī tattha gāravavasena pavattatīti “sappatissavalakkhaṇā”ti vuccati. Vajjaṃ",
  "tika-abh01t0:277_5": "bhāyati tañca bhayato passatīti vajjabhīrukabhayadassāvī. Evaṃsabhāvaṃ ottappaṃ.",
  "tika-abh01t0:277_6": "Hirī pāpadhamme gūthaṃ viya passati, ottappaṃ uṇhaṃ viya. Dāyajjaṃ navalokuttaradhammādi.",
  "tika-abh01t0:277_7": "Ajjhattasamuṭṭhānāditā ca hirīottappānaṃ tattha tattha pākaṭabhāvena vuttā, na pana",
  "tika-abh01t0:277_8": "tesaṃ kadāci aññamaññaṃ vippayogā. Na hi lajjanaṃ nibbhayaṃ pāpabhayaṃ vā alajjanaṃ hotīti.",
  "tika-abh01t0:278": "Mūlarāsivaṇṇanā",
  "tika-abh01t0:279_0": "Agedho anabhijjhanaṃ anabhikaṅkhanaṃ. Anallīno bhāvo adhippāyo etassāti anallīnabhāvo,",
  "tika-abh01t0:279_1": "evañhi upamāya sameti. Anukūlamitto anuvattako. Vinayarasoti vinayanaraso. Adoso",
  "tika-abh01t0:279_2": "dussīlyamalassāti idaṃ dussīlyassa dosasamuṭṭhānataṃ dosūpanissayatañca sandhāya",
  "tika-abh01t0:279_3": "vuttaṃ. Abhāvanāyāti “tattha jātānaṃ dhammānaṃ anativattanaṭṭhena bhāvanāindriyānaṃ",
  "tika-abh01t0:279_4": "ekarasaṭṭhena bhāvanā tadupagavīriyavāhanaṭṭhena bhāvanā āsevanaṭṭhena bhāvanā”ti",
  "tika-abh01t0:279_5": "evaṃ vuttāya paññāsādhanāya bhāvanāya appavatti, tappaṭipakkhabhūtā vā akusalā abhāvanā.",
  "tika-abh01t0:279_6": "Nigguṇepi guṇaggahaṇaṃ adhikaggahaṇaṃ. Vijjamānampi guṇaṃ viddhaṃsetvā gahaṇaṃ ūnaggahaṇaṃ.",
  "tika-abh01t0:279_7": "Catuvipallāsaggahaṇaṃ viparītaggahaṇaṃ.",
  "tika-abh01t0:280_0": "Yāthāvasabhāveti “ettako etassa guṇo, ettako doso”ti guṇadosānaṃ sabhāve “jarādhammo",
  "tika-abh01t0:280_1": "jīrati, taṃ kutettha labbhā mā jīrī”ti evamādipaccavekkhaṇasambhavato. Alobhena ca",
  "tika-abh01t0:280_2": "gahaṭṭhānaṃ khettavatthādīsu vivādābhāvato. Amohena pabbajitānaṃ diṭṭhigatavivādābhāvato.",
  "tika-abh01t0:280_3": "Kāmarāgābhinivesavinibandhā hi gahaṭṭhā gahaṭṭhehi vivadanti, diṭṭhirāgābhinivesavinibandhā",
  "tika-abh01t0:280_4": "samaṇā samaṇehīti. Rāgavasena mittasanthavo dosavasena virodho ca tabbisesena upagamāpagamā,",
  "tika-abh01t0:280_5": "ārammaṇe vā rūpādimhi anurodhavirodhā. Amajjhattabhāvassa paṭighānunayasaṅkhātassa",
  "tika-abh01t0:280_6": "mohena pavatti. Sukhavipariṇāme dukkhasamāyoge ca paṭighapavattiyaṃ vedanāpariggaho",
  "tika-abh01t0:280_7": "na sijjhatīti adosānubhāvena vedanāsatipaṭṭhānaṃ sijjhati. Dibbavihārassāti catunnaṃ",
  "tika-abh01t0:280_8": "jhānānaṃ. Ariyavihāro phalasamāpatti. Mohena avicārento udāsīnapakkhesupi sattasaṅkhāresu",
  "tika-abh01t0:280_9": "sabbesu abhisaṅgaṃ karotīti amūḷhassa tadabhāvo veditabbo. Dukkhadassanassa āsannapaṭipakkhattā",
  "tika-abh01t0:280_10": "dosassa tappaṭipakkhena adosena dukkhadassanaṃ hoti.",
  "tika-abh01t0:281": "Kammapatharāsivaṇṇanā",
  "tika-abh01t0:282": "Sukhādīni attano na byāpādeti na vināseti parassa cāti daṭṭhabbaṃ. Kammapathatātaṃsabhāgatāhi kammapathavasena.",
  "tika-abh01t0:283": "Passaddhādiyugalavaṇṇanā",
  "tika-abh01t0:284_0": "Daratho sārambho, dukkhadomanassapaccayānaṃ uddhaccādikānaṃ kilesānaṃ catunnaṃ vā",
  "tika-abh01t0:284_1": "khandhānaṃ etaṃ adhivacanaṃ. Uddhaccappadhānā kilesā uddhaccādikilesā, uddhaccaṃ",
  "tika-abh01t0:284_2": "vā ādiṃ katvā sabbakilese saṅgaṇhāti. Suvaṇṇavisuddhi viyāti yathā suvaṇṇavisuddhi",
  "tika-abh01t0:284_3": "alaṅkāravikativiniyogakkhamā, evaṃ ayampi hitakiriyāviniyogakkhamā.",
  "tika-abh01t0:285_0": "Samaṃ, samantato vā pakārehi jānanaṃ sampajaññaṃ. Cetiyavandanādiatthaṃ abhikkamādīsu",
  "tika-abh01t0:285_1": "atthānatthapariggaṇhanaṃ sātthakasampajaññaṃ. Sati ca atthe sappāyāsappāyarūpādipariggaṇhanaṃ",
  "tika-abh01t0:285_2": "sappāyasampajaññaṃ. Gocaragāmābhikkamanādīsu kammaṭṭhānāvijahanaṃ gocarasampajaññaṃ.",
  "tika-abh01t0:285_3": "Abhikkamanādīnaṃ dhātuādivasena pavicayo asammohasampajaññaṃ. Sabbakammaṭṭhānabhāvanānuyuttānaṃ",
  "tika-abh01t0:285_4": "sabbayogīnaṃ sabbadā upakārakā ime dve dhammā pāripanthakaharaṇato bhāvanāvaḍḍhanato",
  "tika-abh01t0:285_5": "ca. Yathāha “dve dhammā bahukārā sati ca sampajaññañcā”ti. Yuge naddhā viyāti yuganaddhā,",
  "tika-abh01t0:285_6": "aññamaññaṃ nimittabhāvena samaṃ pavattāti attho. “Puna caparaṃ, āvuso, bhikkhu samathavipassanaṃ",
  "tika-abh01t0:285_7": "yuganaddhaṃ bhāvetī”ti hi sutte etesaṃ yuganaddhatā vuttā. Sabbakusaladhammesu līnuddhaccābhāvo",
  "tika-abh01t0:285_8": "etehi dvīhi samaṃ yuttehīti “vīriyasamādhiyojanatthāyā”ti āha, yogavacanatthāyāti attho.",
  "tika-abh01t0:286": "Yevāpanakavaṇṇanā",
  "tika-abh01t0:287_0": "Rūpābhāvenāti ruppanābhāvena. Dhammāti etassa attho sabhāvato upalabbhamānāti. Mettāpubbabhāgoti",
  "tika-abh01t0:287_1": "appanāppattāya mettāya pubbabhāgo, parikammamettā etasmiṃ citte atthīti attho. Virativasenāti",
  "tika-abh01t0:287_2": "vacīpavattiyā na pūreti, kintu viratiyogenāti attho. Apaṇṇakaṅgānīti aviraddhaṅgāni.",
  "tika-abh01t0:287_3": "Yathā tathā vā ārammaṇe vinicchayanaṃ adhimuccanaṃ. Na hi anadhimuccanto pāṇātipātādīsu",
  "tika-abh01t0:287_4": "dānādīsu vā pavattati, saddhā pana pasādanīyesu pasādādhimokkhoti ayametesaṃ viseso.",
  "tika-abh01t0:287_5": "Dārakassa viya ito cito ca saṃsappanassa karissāmi na karissāmīti avinicchayassa",
  "tika-abh01t0:287_6": "paṭipakkhakiriyā asaṃsappanaṃ. Purimamanatoti bhavaṅgato. Visadisaṃ vīthijavanaṃ",
  "tika-abh01t0:287_7": "manaṃ karotīti manasikārasāmaññena vīthijavanapaṭipādake dasseti. Tesu dhammesūti",
  "tika-abh01t0:287_8": "cittacetasikadhammesu. Atadārammaṇattepi hi tesu samappavattesu udāsīnabhāvato tatramajjhattatāti",
  "tika-abh01t0:287_9": "vuccati. Alīnānuddhatappavattipaccayattā ūnādhikanivāraṇarasā. Kāyaduccaritādivatthūnanti",
  "tika-abh01t0:287_10": "pāṇādīnaṃ. Amaddanā maddanapaṭipakkhabhāvova.",
  "tika-abh01t0:288_0": "Taṃtaṃrāsikiccavasena vibhāgarahitā avibhattikā. Etthāti etesu savibhattikesu dutiyaṭṭhānādīsupi",
  "tika-abh01t0:288_1": "bhājiyamānesu apubbaṃ natthīti attho. Padaṃ pūritanti jhānādipadaṃ pañcakādivasena",
  "tika-abh01t0:288_2": "pūritaṃ. Pañca hi aṅgāni jhānapadassa attho, tesu ekasmiñca ūne jhānapadaṃ ūnaṃ hotīti.",
  "tika-abh01t0:288_3": "Padasamūho padakoṭṭhāso vā taṃ tameva vā padaṃ, avuttaṃ hāpitaṃ nāma hotīti vuttaṃ",
  "tika-abh01t0:288_4": "“pūrita”nti. Vuttasmiññeva vuccamāne anekesaṃ purisasaddānaṃ viya koci sambandho",
  "tika-abh01t0:288_5": "natthīti maññamāno āha “ananusandhikā kathā”ti. Antarantarā vuttasmiññeva vuccamāne",
  "tika-abh01t0:288_6": "anukkamena dhammā kathitā na hontīti āha “uppaṭipāṭiyā”ti. Phassapañcamakarāsi sabbacittuppādasādhāraṇavasena",
  "tika-abh01t0:288_7": "catukkhandhatappaccayasaṅgahavasena ca vutto. Yathāvuttesu pana rāsīsu ekarāsikiccassapi",
  "tika-abh01t0:288_8": "abhāvā chandādayo yevāpanakavasena vuttā. Vuttānampi ca dhammānaṃ yathā vedanādīnaṃ",
  "tika-abh01t0:288_9": "jhānaṅgādibhāvo vutto, na evaṃ sovacassatākalyāṇamittatādiviseso vuttoti tassa saṅgaṇhanatthaṃ",
  "tika-abh01t0:288_10": "keci dhamme visuṃ ṭhapetvā te ca tañca visesaṃ “ye vā panā”ti āha. Veneyyajjhāsayavasena",
  "tika-abh01t0:288_11": "vā sāvasese dhamme vatvā “ye vā panā”ti vuttaṃ.",
  "tika-abh01t0:289": "Yevāpanakavaṇṇanā niṭṭhitā.",
  "tika-abh01t0:290": "Dhammuddesavārakathāvaṇṇanā niṭṭhitā.",
  "tika-abh01t0:291": "Kāmāvacarakusalaṃ",
  "tika-abh01t0:292": "Niddesavārakathāvaṇṇanā",
  "tika-abh01t0:293_0": "2. Phusanakavasenāti sante asantepi visaye āpāthagate cittassa sannipatanavasena",
  "tika-abh01t0:293_1": "“cittaṃ mano”tiādīsu viya kiccavisesaṃ, “mānasa”ntiādīsu viya samāne atthe saddavisesaṃ,",
  "tika-abh01t0:293_2": "“paṇḍara”ntiādīsu viya guṇavisesaṃ, “cetasikaṃ sāta”ntiādīsu viya nissayavisesaṃ,",
  "tika-abh01t0:293_3": "“cittassa ṭhitī”tiādīsu viya aññassa avatthābhāvavisesaṃ, “alubbhanā”tiādīsu viya",
  "tika-abh01t0:293_4": "aññassa kiriyābhāvavisesaṃ, “alubbhitatta”ntiādīsu viya aññassa kiriyābhāvabhūtatāvisesantiādikaṃ",
  "tika-abh01t0:293_5": "anapekkhitvā dhammamattadīpanaṃ sabhāvapadaṃ. Phusantassa hi cittassa phusanakiriyā",
  "tika-abh01t0:293_6": "phusanākāro. Samphusanāti ārammaṇasamāgamaphusanā, na paṭilābhasamphusanā. Samphusitassa",
  "tika-abh01t0:293_7": "ārammaṇena samāgatassa cittassa bhāvo samphusitattaṃ. Yasmiṃ sati cittaṃ samphusitanti",
  "tika-abh01t0:293_8": "vuccati, so tassa bhāvo. Evaṃ aññesupi bhāvaniddesesu daṭṭhabbaṃ.",
  "tika-abh01t0:294_0": "Aparassa vevacanassa, aparena vā purimatthassa dīpanā aparadīpanā. “Paṇḍiccaṃ kosalla”nti",
  "tika-abh01t0:294_1": "evamādayo paññāvisesā nānākāle labbhamānāpi ekasmiṃ citte labbhanti. Ekasmiñca visese",
  "tika-abh01t0:294_2": "itarepi anugatā hontīti dassetuṃ tathā vibhatti atthato vibhatti hoti atthanānattena",
  "tika-abh01t0:294_3": "katattā. Atha vā yathā “kodho kujjhanā kujjhitatta”nti sabhāvākārabhāvaniddesehi",
  "tika-abh01t0:294_4": "kodhoti evamākārova attho vutto, na evamidha, idha pana paṇḍitādibhāvākārabhinno",
  "tika-abh01t0:294_5": "attho vuttoti idaṃ vibhattigamanaṃ atthavasena hoti. Samphusitattanti etthāpi na",
  "tika-abh01t0:294_6": "“phasso”ti evamākārova attho vutto. Samphassoti evamākāro pana vuttoti atthato vibhattigamananti vuttaṃ.",
  "tika-abh01t0:295_0": "Doso byāpādoti uddesepi nāmanānattena nānābhūto uddiṭṭho. Niddesepi teneva nānattena",
  "tika-abh01t0:295_1": "niddiṭṭho. Ekova khandho hotīti ekena khandhasaddena vattabbataṃ sandhāyāha. Cetanāti",
  "tika-abh01t0:295_2": "saṅkhārakkhandhaṃ dasseti tappamukhattā. Asaddhammāti asataṃ, asanto vā dhammā, na",
  "tika-abh01t0:295_3": "vā saddhammāti asaddhammāti asaddhammavacanīyabhāvena ekībhūtopi asaddhammo kodhagarutādivisiṭṭhena",
  "tika-abh01t0:295_4": "saddhammagarutāpaṭikkhepanānattena nānattaṃ gatoti “cattāro”ti vuttaṃ. Na saddhammagarutāti",
  "tika-abh01t0:295_5": "vuccamānā vā asaddhammagarutā asaddhammagarutābhāvena ekībhūtāpi kodhādivisiṭṭhapaṭikkhepanānattena",
  "tika-abh01t0:295_6": "nānattaṃ gatā. Paṭipakkho vā paṭikkhipīyati tena, sayaṃ vā paṭikkhipatīti paṭikkhepoti",
  "tika-abh01t0:295_7": "vuccatīti saddhammagarutāpaṭikkhepanānattena asaddhammagarutā asaddhammā vā nānattaṃ",
  "tika-abh01t0:295_8": "gatā. Alobhotiādīnaṃ phassādīhi nānattaṃ lobhādivisiṭṭhena paṭikkhepena lobhādipaṭipakkhena",
  "tika-abh01t0:295_9": "vā veditabbaṃ. Alobhādosāmohānaṃ aññamaññanānattaṃ yathāvuttena paṭikkhepanānattena",
  "tika-abh01t0:295_10": "yojetabbaṃ. Padatthassa padantarena vibhāvanaṃ padatthuti. Tena hi taṃ padaṃ mahatthanti",
  "tika-abh01t0:295_11": "dīpitaṃ hoti alaṅkatañcāti. Atthavisesābhāvepi ābharaṇavasena ca ādaravasena ca puna",
  "tika-abh01t0:295_12": "vacanaṃ daḷhīkammaṃ.",
  "tika-abh01t0:296_0": "3. Tajjanti tassa phalassa anucchavikaṃ. Na kevalaṃ niddisiyamānaṃ sātameva adhikataṃ,",
  "tika-abh01t0:296_1": "atha kho yathāniddiṭṭhāni ārammaṇānipīti “tehi vā”tiādi vuttaṃ. Tassa vā jātā kāraṇabhāvena",
  "tika-abh01t0:296_2": "phassatthaṃ pavattāti tajjā. Taṃsamaṅgīpuggalaṃ, sampayuttadhamme vā attani sādayatīti",
  "tika-abh01t0:296_3": "sātaṃ da-kārassa ta-kāraṃ katvā. Suṭṭhu khādati, khaṇati vā dukkhanti sukhaṃ.",
  "tika-abh01t0:297_0": "5. Pāsoti rāgapāso. So hi nirāvaraṇattā antalikkhacaro. Akusalampi paṇḍaranti vuttaṃ,",
  "tika-abh01t0:297_1": "ko pana vādo kusalanti adhippāyo. Tañhi paṇḍarato nikkhantaṃ sayañca paṇḍaranti.",
  "tika-abh01t0:297_2": "Atha vā sabbampi cittaṃ sabhāvato paṇḍarameva, āgantukopakkilesavodānehi pana sāvajjānavajjānaṃ",
  "tika-abh01t0:297_3": "upakkiliṭṭhavisuddhataratā hontīti. Dāruppamāṇesu silādīsu khandhapaññattiyā abhāvā",
  "tika-abh01t0:297_4": "kiñci nimittaṃ anapekkhitvā dārumhi pavattā khandhapaññattīti “paṇṇattimattaṭṭhenā”ti",
  "tika-abh01t0:297_5": "vuttaṃ. Taṃ-saddena manoviññāṇadhātuyeva vucceyya niddisitabbattāti na tassā tajjatā.",
  "tika-abh01t0:297_6": "Tehi ārammaṇehi jātā tajjāti ca vuccamāne samphassajatā na vattabbā. Na hi so ārammaṇaṃ,",
  "tika-abh01t0:297_7": "nāpi visesapaccayo. “Tiṇṇaṃ saṅgati phasso”ti viññāṇameva phassassa visesapaccayoti",
  "tika-abh01t0:297_8": "vuttoti tasmā na viññāṇaṃ visesapaccayabhūtaṃ samphassajatāya tajjāmanoviññāṇadhātusamphassajāpaññattiṃ",
  "tika-abh01t0:297_9": "labhati, na ca tadeva tassa kāraṇabhāvena phalabhāvena ca vuccamānaṃ suviññeyyaṃ",
  "tika-abh01t0:297_10": "hotīti. Kiṃ vā etena, yathā bhagavatā vuttā taṃsabhāvāyeva te dhammāti na evaṃvidhesu",
  "tika-abh01t0:297_11": "kāraṇaṃ maggitabbaṃ.",
  "tika-abh01t0:298": "7. Evaṃ takkanavasena lokasiddhenāti adhippāyo. Evañcevañca bhavitabbanti vividhaṃ takkanaṃ kūpe viya udakassa ārammaṇassa ākaḍḍhanaṃ vitakkanaṃ.",
  "tika-abh01t0:299": "8. Samantato caraṇaṃ vicaraṇaṃ.",
  "tika-abh01t0:300_0": "9. Attamanatāti ettha atta-saddena na cittaṃ vuttaṃ. Na hi cittassa mano atthīti.",
  "tika-abh01t0:300_1": "Attamanassa pana puggalassa bhāvo attamanatāti vatvā puna puggaladiṭṭhinisedhanatthaṃ",
  "tika-abh01t0:300_2": "“cittassā”ti vuttaṃ.",
  "tika-abh01t0:301_0": "11. Na balavatī, kasmā avaṭṭhiti vuttāti? Ekaggacittena pāṇavadhādikaraṇe tathā avaṭṭhānamattabhāvato.",
  "tika-abh01t0:301_1": "Virūpaṃ, vividhaṃ vā saṃharaṇaṃ vikiraṇaṃ visāhāro, saṃharaṇaṃ vā sampiṇḍanaṃ, tadabhāvo visāhāro.",
  "tika-abh01t0:302": "12. Aññasmiṃ pariyāyeti aññasmiṃ kāraṇe. Samānādhikaraṇabhāvo dvinnaṃ bahūnaṃ vā padānaṃ ekasmiṃ atthe pavatti.",
  "tika-abh01t0:303": "13. Ārambhati cāti āpajjati ca. Uddhaṃ yamanaṃ uyyāmo. Dhuranti nipphādetuṃ āraddhaṃ kusalaṃ, paṭiññaṃ vā.",
  "tika-abh01t0:304": "14. Tiṇṇanti buddhādīnaṃ. Citte ārammaṇassa upaṭṭhānaṃ jotanañca satiyevāti tassā etaṃ lakkhaṇaṃ.",
  "tika-abh01t0:305": "16. Pāsāṇasakkharavālikādirahitā bhūmi saṇhāti “saṇhaṭṭhenā”ti vuttaṃ.",
  "tika-abh01t0:306_0": "19. Ayantīti ekakammanibbattamanussādisantatiavicchedavasena pavattanti. Kusalākusalesupi",
  "tika-abh01t0:306_1": "hi jīvitaṃ indriyapaccayabhāvena sampayutte pavattayamānameva tadavicchedassa paccayo hoti.",
  "tika-abh01t0:307": "30. Yaṃ hirīyatīti hirīyati-saddena vutto bhāvo yaṃ-saddena vuccatīti yanti bhāvanapuṃsakaṃ vā etaṃ daṭṭhabbaṃ. Hiriyitabbenāti ca hetuatthe karaṇavacanaṃ yujjati.",
  "tika-abh01t0:308": "32. Alubbhanakavasenāti ettha alubbhanameva alubbhanakanti bhāvaniddeso daṭṭhabbo.",
  "tika-abh01t0:309": "33. Abyāpajjoti byāpādena dukkhena domanassasaṅkhātena dosena viya na byāpādetabbotipi attho yujjati.",
  "tika-abh01t0:310_0": "42-43. Thinamiddhādipaṭipakkhabhāvena kusaladhamme aniccādimanasikāre ca sīghaṃ sīghaṃ",
  "tika-abh01t0:310_1": "parivattanasamatthatā lahupariṇāmatā, avijjānīvaraṇānañhi taṇhāsaṃyojanānaṃ sattānaṃ",
  "tika-abh01t0:310_2": "akusalappavatti pakatibhūtāti na tattha lahupariṇāmatāya attho. Tesañca bhāvo garutāyevāti",
  "tika-abh01t0:310_3": "tabbidhurasabhāvānaṃ lahutā daṭṭhabbā. Sā hi pavattamānā sīghaṃ bhavaṅgavuṭṭhānassa paccayo hoti.",
  "tika-abh01t0:311": "44-45. Ye ca dhammā mohasampayuttā viya avipannalahutā, tesañca kusalakaraṇe appaṭighāto mudutā. Appaṭighātena mudutādirūpasadisatāya arūpadhammānampi mudutā maddavatātiādi vuttaṃ.",
  "tika-abh01t0:312_0": "46-47. Sinehavasena kilinnaṃ atimudukaṃ cittaṃ akammaññaṃ hoti vilīnaṃ viya suvaṇṇaṃ,",
  "tika-abh01t0:312_1": "mānādivasena atithaddhañca atāpitaṃ viya suvaṇṇaṃ, yaṃ panānurūpamudutāyuttaṃ, taṃ",
  "tika-abh01t0:312_2": "kammaññaṃ hoti yuttamaddavaṃ viya suvaṇṇaṃ. Tasseva mudukassa yo kammaññākāro, sā",
  "tika-abh01t0:312_3": "kammaññatāti mudutāvisiṭṭhā kammaññatā veditabbā.",
  "tika-abh01t0:313_0": "50-51. Paccosakkanabhāvena pavattaṃ akusalameva paccosakkanaṃ. Ekavīsati anesanā",
  "tika-abh01t0:313_1": "nāma vejjakammaṃ karoti, dūtakammaṃ karoti, pahiṇakammaṃ karoti, gaṇḍaṃ phāleti,",
  "tika-abh01t0:313_2": "arumakkhanaṃ deti, uddhaṃvirecanaṃ deti, adhovirecanaṃ deti, natthutelaṃ pacati,",
  "tika-abh01t0:313_3": "cakkhutelaṃ pacati, veḷudānaṃ deti, paṇṇadānaṃ deti, pupphadānaṃ deti, phaladānaṃ",
  "tika-abh01t0:313_4": "deti, sinānadānaṃ deti, dantakaṭṭhadānaṃ deti, mukhodakadānaṃ deti, cuṇṇadānaṃ deti,",
  "tika-abh01t0:313_5": "mattikādānaṃ deti, cāṭukakammaṃ karoti, muggasūpiyaṃ, pāribhaṭyaṃ, jaṅghapesaniyaṃ",
  "tika-abh01t0:313_6": "dvāvīsatimaṃ dūtakammena sadisaṃ, tasmā ekavīsati. Cha agocarā vesiyāgocaro, vidhavā,",
  "tika-abh01t0:313_7": "thullakumārī, paṇḍaka, pānāgāra, bhikkhunīagocaroti. Saṅkhepatoti sarūpena anuddiṭṭhattā",
  "tika-abh01t0:313_8": "“tattha katamo chando”tiādi na sakkā vattunti “yo chando chandikatā”tiādiniddesaṃ",
  "tika-abh01t0:313_9": "saṅkhipitvā “ye vā panā”ti niddeso katoti attho.",
  "tika-abh01t0:314": "Niddesavārakathāvaṇṇanā niṭṭhitā.",
  "tika-abh01t0:315": "Koṭṭhāsavāravaṇṇanā",
  "tika-abh01t0:316_0": "58-120. Niddesavāre pucchādīnaṃ paccekaṃ anekattepi pucchādibhāvena ekattaṃ upanetvā",
  "tika-abh01t0:316_1": "catuparicchedatā vuttā. Cattāro dveti evamādikaṃ saṅkhipitvā saha vā gahaṇaṃ saṅgaho.",
  "tika-abh01t0:316_2": "Ṭhapetvā yevāpanaketi saṅgahetabbe sandhāya vuttaṃ. Te hi visuṃ visuṃ uddiṭṭhattā",
  "tika-abh01t0:316_3": "niddiṭṭhattā ca vippakiṇṇāti saṅgahetabbā honti, na yevāpanakā saṅgahagamaneneva",
  "tika-abh01t0:316_4": "tathā avippakiṇṇattā. Yasmā pana saṅkhārakkhandhapariyāpannā honti, tasmā taṃniddese",
  "tika-abh01t0:316_5": "akhandhabhāvanivāraṇatthaṃ yevāpanātveva vuttāti na yevāpanakā ṭhapetabbāti. Paccayasaṅkhātenāti",
  "tika-abh01t0:316_6": "āhārapaccayasaṅkhātenāti vuttaṃ hoti. Atha vā “hetu paccayo”ti etesu dvīsu janako",
  "tika-abh01t0:316_7": "hetu upatthambhako paccayoti evaṃ visesavantesu paccayasaṅkhātena. Yathā hi kabaḷīkārāhāro",
  "tika-abh01t0:316_8": "ojaṭṭhamakarūpāharaṇena rūpakāyaṃ upatthambheti, evamimepi vedanādiāharaṇena nāmakāyanti.",
  "tika-abh01t0:316_9": "Tathā ca hontīti sādhāraṇe sahajātādipaccaye sandhāyāha. Aññathā cāti aññena ca ekenākārena",
  "tika-abh01t0:316_10": "paccayā hontiyevāti āhārāti vuccantīti attho. Tasmā āharaṇakiccarahitānaṃ hetuadhipatiādīnaṃ",
  "tika-abh01t0:316_11": "natthi āhārabhāvappasaṅgo. Tisso ca vedanā āharatītiādi yathāsambhavavasena vuttaṃ,",
  "tika-abh01t0:316_12": "na imasmiṃyeva citte phassādivasena. Tayo ca bhaveti kāmādibhavabhūtaṃ viññāṇaṃ visesena,",
  "tika-abh01t0:316_13": "avisesena ca pañcupādānakkhandhe.",
  "tika-abh01t0:317_0": "Ārammaṇaṃ upagantvā nijjhāyanaṃ cintanaṃ upanijjhāyanaṃ. Hetvaṭṭhenāti upāyatthena,",
  "tika-abh01t0:317_1": "na mūlatthena. Pubbabhāge gato paṭipanno nānākkhaṇiko aṭṭhaṅgiko maggo lokuttarakkhaṇeva",
  "tika-abh01t0:317_2": "saha pavatto yathāgatamaggoti vutto. Vipassanākkhaṇato pubbeva kāyakammādīnaṃ suparisuddhatāya",
  "tika-abh01t0:317_3": "aṭṭhaṅgikamaggupanissayassa “ariyo aṭṭhaṅgiko maggo bhāvanāpāripūriṃ gacchatī”ti",
  "tika-abh01t0:317_4": "evaṃ vuttena pariyāyena pubbabhāgamaggassa aṭṭhaṅgikatā yathāgatavacanena dīpitā,",
  "tika-abh01t0:317_5": "na ekakkhaṇe aṭṭhannaṃ aṅgānaṃ sabbhāvāti evamassapi pariyāyadesanatā veditabbā.",
  "tika-abh01t0:317_6": "Vijānanameva cittavicittatāti “cittavicittaṭṭhena ekova dhammo viññāṇakkhandho”ti",
  "tika-abh01t0:317_7": "āha. Cattāro khandhā hontītiādīsu vedanākkhandhādīnaṃ saṅgahe katepi puna “eko vedanākkhandho",
  "tika-abh01t0:317_8": "hotī”tiādivacanaṃ na aneke vedanākkhandhādayo jātiniddesena idha vuttāti dassanatthaṃ.",
  "tika-abh01t0:317_9": "Indriyesu ca ekassa jātiniddesabhāve paṭikkhitte aññesaṃ indriyānaṃ āhārādīnañca",
  "tika-abh01t0:317_10": "tappaṭikkhepo kato hotīti pubbaṅgamassa manindriyasseva katoti daṭṭhabbo.",
  "tika-abh01t0:318": "Koṭṭhāsavāravaṇṇanā niṭṭhitā.",
  "tika-abh01t0:319": "Suññatavāravaṇṇanā",
  "tika-abh01t0:320": "121-145. Etthāti etasmiṃ yathāvutte samaye, etesu vā dhammesu. Bhāvoti satto, yo koci vā attho.",
  "tika-abh01t0:321": "Dutiyacittādivaṇṇanā",
  "tika-abh01t0:322": "146. Sappayogenāti līnassa cittassa ussāhanapayogasahitena. Saupāyenāti kusalassa karaṇākaraṇesu ādīnavānisaṃsapaccavekkhaṇaṃ parehi ussāhananti evamādiupāyasahitena.",
  "tika-abh01t0:323": "156-159. Mahāaṭṭhakathāyaṃ anuññātā nātisamāhitāya bhāvanāyāti yevāpanakehipi nibbisesataṃ dasseti.",
  "tika-abh01t0:324": "Puññakiriyavatthādikathāvaṇṇanā",
  "tika-abh01t0:325_0": "Apaciti eva apacitisahagataṃ puññakiriyāvatthu yathā “nandirāgasahagatā”ti. Apaciti",
  "tika-abh01t0:325_1": "vā cetanāsampayuttakadhammā kāyavacīkiriyā vā, taṃsahitā cetanā apacitisahagataṃ.",
  "tika-abh01t0:325_2": "Hitapharaṇenāti desake mettāpharaṇena, “evaṃ me hitaṃ bhavissatī”ti pavattena hitacittena",
  "tika-abh01t0:325_3": "vā. Kammassakatāñāṇaṃ diṭṭhijukammaṃ. Niyamalakkhaṇanti mahapphalatāniyamassa lakkhaṇaṃ.",
  "tika-abh01t0:325_4": "Sīlamaye saṅgahaṃ gacchanti cārittavasena. Anavajjavatthuṃ pariccajanto viya abbhanumodamānopi",
  "tika-abh01t0:325_5": "parassa sampattiyā modatīti abbhanumodanā dānamaye saṅgahitā. Bhāventopīti asamattabhāvanaṃ",
  "tika-abh01t0:325_6": "sandhāyāha. Samattā hi appanā hotīti. Aṭṭheva koṭṭhāse katvāti ekassa sattassa ekasmiṃ",
  "tika-abh01t0:325_7": "khaṇe uppannamekaṃ paṭhamacittaṃ dassetvā aññāni tādisāni adassentena sabbāni tāni",
  "tika-abh01t0:325_8": "sarikkhaṭṭhena ekīkatāni honti, tathā sesānipīti evaṃ aṭṭha katvā.",
  "tika-abh01t0:326": "Kāmāvacarakusalavaṇṇanā niṭṭhitā.",
  "tika-abh01t0:327": "Rūpāvacarakusalaṃ",
  "tika-abh01t0:328": "Catukkanayo",
  "tika-abh01t0:329": "Paṭhamajjhānakathāvaṇṇanā",
  "tika-abh01t0:330_0": "160. Uttarapadalopaṃ katvā rūpabhavo rūpanti vutto. Jhānassa amaggabhāvepi sati maggavacanaṃ",
  "tika-abh01t0:330_1": "aññamaggabhāvanivāraṇatthanti imasmiṃ atthe maggaggahaṇassa payojanaṃ vuttaṃ, na",
  "tika-abh01t0:330_2": "sabbassa kusalajjhānassa maggabhāvoti. Tattha maggassa bhāvanāya samayavavatthānassa",
  "tika-abh01t0:330_3": "katattā amaggabhāvanāsamaye pavattānaṃ phassādīnaṃ kusalabhāvo na dassito siyā, tasmā",
  "tika-abh01t0:330_4": "sabbassa maggabhāvo dassetabboti. Ito añño maggo natthīti evaṃ aññabhūmikavidhuro",
  "tika-abh01t0:330_5": "sati paccayantare rūpūpapattijanakasabhāvo vipākadhammasabhāvo viya vipākadhammavasena",
  "tika-abh01t0:330_6": "sabbasamāno maggasaddena vuttoti dassetīti veditabbaṃ. Kusalaṃ dānanti alobho daṭṭhabbo.",
  "tika-abh01t0:330_7": "Atha vā cetanā dānaṃ, taṃ vajjetvā itare dve cetanāsampayuttakāti vuttā. Vaṭṭantīti",
  "tika-abh01t0:330_8": "maggabhāvato jhānavacanena saṅgahetvā maggoti vattuṃ vaṭṭantīti attho. Okappanāti",
  "tika-abh01t0:330_9": "saddahanā. Aññattha diṭṭhaṃ atthaṃ pariccajitvā “janeti vaḍḍhetī”ti ayamattho kasmā",
  "tika-abh01t0:330_10": "vuttoti nirupasaggassa aññattha evamatthasseva diṭṭhattāti imamatthaṃ vibhāvetuṃ",
  "tika-abh01t0:330_11": "“puna caparaṃ udāyī”ti suttamāhaṭaṃ. Kesañci ariyānaṃ ariyamaggena siddhāni aññāni",
  "tika-abh01t0:330_12": "ca jhānāni bhāvanāsabhāvānevāti tesupi bhāventena samayavavatthānaṃ ijjhatīti.",
  "tika-abh01t0:331_0": "Nissaranti niggacchanti etena, ettha vāti nissaraṇaṃ. Ke niggacchanti? Kāmā. Tesaṃ",
  "tika-abh01t0:331_1": "kāmānaṃ nissaraṇaṃ pahānanti attho. Evañhi “kāmāna”nti kattari sāmivacanaṃ yujjati.",
  "tika-abh01t0:331_2": "Vatthukāmehipīti vatthukāmehi viviccevātipi attho yujjatīti evaṃ yujjamānatthantarasamuccayattho",
  "tika-abh01t0:331_3": "pi-saddo, na kilesakāmasamuccayattho. Kasmā? Imasmiṃ atthe kilesakāmānaṃ dutiyapadena",
  "tika-abh01t0:331_4": "vivekassa vuttattā. Akusalasaddena yadipi kilesakāmā, athāpi sabbākusalā gahitā,",
  "tika-abh01t0:331_5": "sabbathā pana kilesakāmehi viveko vuttoti āha “dutiyena kilesakāmehi vivekavacanato”ti.",
  "tika-abh01t0:331_6": "Kāmaguṇādhigamahetupi pāṇātipātādiasuddhappayogo hotīti tabbivekena payogasuddhi",
  "tika-abh01t0:331_7": "vibhāvitā. Taṇhāsaṃkilesasodhanena āsayaposanaṃ.",
  "tika-abh01t0:332_0": "Aññesampi cāti diṭṭhimānādīnaṃ phassādīnañca. Upari vuccamānāni jhānaṅgāni uparijjhānaṅgāni,",
  "tika-abh01t0:332_1": "tesaṃ attano vipaccanīkānaṃ paṭipakkhabhāvadassanatthaṃ tappaccanīkanīvaraṇavacanaṃ.",
  "tika-abh01t0:332_2": "Byāpādavivekavacanena “anatthaṃ me acarī”tiādiāghātavatthubhedavisayassa dosassa",
  "tika-abh01t0:332_3": "mohādhikānaṃ thinamiddhādīnaṃ vivekavacanena paṭicchādanavasena dukkhādipubbantādibhedavisayassa",
  "tika-abh01t0:332_4": "mohassa vikkhambhanaviveko vutto. Kāmarāgabyāpādatadekaṭṭhathinamiddhādivikkhambhanakañcedaṃ",
  "tika-abh01t0:332_5": "sabbākusalapaṭipakkhasabhāvattā sabbakusalānaṃ tena sabhāvena sabbākusalānaṃ pahānaṃ",
  "tika-abh01t0:332_6": "hontampi kāmarāgādivikkhambhanasabhāvamevāti taṃsabhāvattā avisesetvā nīvaraṇākusalamūlādīnaṃ",
  "tika-abh01t0:332_7": "vikkhambhanaviveko vutto hotīti āha.",
  "tika-abh01t0:333_0": "Vitakkassa kiccavisesena thirabhāvappatte paṭhamajjhānasamādhimhi paccanīkadūrībhāvakatena",
  "tika-abh01t0:333_1": "thirabhāvena taṃsadisesu vitakkarahitesu dutiyajjhānādisamādhīsu ca appanāti aṭṭhakathāvohāroti",
  "tika-abh01t0:333_2": "vitakkassa appanāyogo vutto, aññathā vitakkova appanāti tassa taṃsampayogo na siyāti.",
  "tika-abh01t0:333_3": "Attho…pe… daṭṭhabbo jhānasamaṅgino vitakkavicārasamaṅgitādassanena jhānasseva savitakkasavicārabhāvassa vuttattā.",
  "tika-abh01t0:334_0": "Vivekajaṃ pītisukhanti ettha purimasmiṃ atthe vivekajanti jhānaṃ. Pītisukhasaddato",
  "tika-abh01t0:334_1": "ca atthiatthavisesavato assa, asmiṃ vāti ettha a-kāro vutto. Dutiye pītisukhameva",
  "tika-abh01t0:334_2": "vivekajaṃ. Vivekajaṃpītisukhanti ca aññapadatthe samāso paccattaniddesassa ca alopo",
  "tika-abh01t0:334_3": "kato, lope vā sati “vivekajapītisukha”nti pāṭhoti ayaṃ viseso. Gaṇanānupubbatāti",
  "tika-abh01t0:334_4": "gaṇanānupubbatāya, gaṇanānupubbatāmattaṃ vā paṭhamanti vacananti attho. Niccādivipallāsappahānena",
  "tika-abh01t0:334_5": "maggo asammohato aniccādilakkhaṇāni paṭivijjhatīti lakkhaṇūpanijjhānaṃ. Asammosadhammaṃ",
  "tika-abh01t0:334_6": "nibbānaṃ aviparītalakkhaṇattā anaññathābhāvato tathalakkhaṇaṃ.",
  "tika-abh01t0:335": "Dutiyajjhānakathāvaṇṇanā",
  "tika-abh01t0:336_0": "161-2. Vitakkavicārānaṃ vūpasamāti etena yehi vitakkavicārehi paṭhamajjhānassa oḷārikatā,",
  "tika-abh01t0:336_1": "tesaṃ samatikkamā dutiyajjhānassa samadhigamo, na sabhāvato anoḷārikānaṃ phassādīnaṃ",
  "tika-abh01t0:336_2": "samatikkamāti ayamattho dīpito hoti. Evaṃ “pītiyā ca virāgā”tiādīsu nayo. Tasmā vitakkavicārapītisukhasamatikkamavacanāni",
  "tika-abh01t0:336_3": "oḷārikoḷārikaṅgasamatikkamā dutiyādiadhigamaparidīpakānīti tesaṃ ekadesabhūtaṃ vitakkavicārasamatikkamavacanaṃ",
  "tika-abh01t0:336_4": "taṃdīpakanti vuttaṃ. Atha vā vitakkavicāravūpasamavacaneneva taṃsamatikkamā dutiyādhigamadīpakena",
  "tika-abh01t0:336_5": "pītivirāgādivacanānaṃ pītiyādisamatikkamā tatiyādiadhigamadīpakatā hotīti tassa taṃdīpakatā vuttā.",
  "tika-abh01t0:337_0": "Nīlavaṇṇayogato nīlavatthaṃ viyāti nīlayogato vatthaṃ nīlaṃ viyāti adhippāyo. Yena",
  "tika-abh01t0:337_1": "sampasādanena yogā jhānaṃ sampasādanaṃ, tasmiṃ dassite “sampasādanaṃ jhāna”nti samānādhikaraṇaniddeseneva",
  "tika-abh01t0:337_2": "taṃyogā jhāne taṃsaddappavatti dassitāti avirodho yutto. Ekodibhāve kathanti ekodimhi",
  "tika-abh01t0:337_3": "dassite “ekodibhāvaṃ jhāna”nti samānādhikaraṇaniddeseneva jhānassa ekodivaḍḍhanatā",
  "tika-abh01t0:337_4": "vuttā hotīti. Ekodibhāvanti panidaṃ uddharitvā ekodissa niddeso na kattabbo siyāti",
  "tika-abh01t0:337_5": "ekodibhāvasaddo eva samādhimhi pavatto sampasādanasaddo viya jhānamhi pavattatīti yuttaṃ.",
  "tika-abh01t0:338_0": "Appitāti gamitā vināsaṃ. Dutiyajjhānādiadhigamupāyadīpakena ajjhattasampasādanatāya",
  "tika-abh01t0:338_1": "cetaso ekodibhāvatāya ca hetudīpakena avitakkāvicārabhāvahetudīpakena ca vitakkavicāravūpasamavacaneneva",
  "tika-abh01t0:338_2": "vitakkavicārābhāvo dīpitoti kiṃ puna avitakkaavicāravacanena katenāti? Na, adīpitattā.",
  "tika-abh01t0:338_3": "Na hi vitakkavicāravūpasamavacanena vitakkavicārānaṃ appavatti vuttā hoti. Vitakkavicāresu",
  "tika-abh01t0:338_4": "hi taṇhāpahānañca etesaṃ vūpasamanaṃ. Ye ca saṅkhāresu taṇhāpahānaṃ karonti, tesu",
  "tika-abh01t0:338_5": "maggesu pahīnataṇhesu phalesu ca saṅkhārappavatti hoti, evamidhāpi vikkhambhitavitakkavicārataṇhassa",
  "tika-abh01t0:338_6": "dutiyajjhānassa vitakkavicārasampayogo purimena na nivārito siyāti taṃnivāraṇatthaṃ",
  "tika-abh01t0:338_7": "āvajjitukāmatādiatikkamova tesaṃ vūpasamoti dassanatthañca “avitakkaṃ avicāra”nti vuttaṃ.",
  "tika-abh01t0:339": "Tatiyajjhānakathāvaṇṇanā",
  "tika-abh01t0:340_0": "163. Parisuddhapakati khīṇāsavapakati nikkilesatā. Upekkhānimittanti ettha līnuddhaccapakkhapātarahitaṃ",
  "tika-abh01t0:340_1": "majjhattaṃ vīriyaṃ “upekkhā”ti vuttaṃ, tadeva taṃ ākāraṃ gahetvā pavattetabbassa",
  "tika-abh01t0:340_2": "tādisassa vīriyassa nimittabhāvato upekkhānimittaṃ. Paṭhamajjhānappaṭilābhatthāya",
  "tika-abh01t0:340_3": "nīvaraṇe…pe… nevasaññānāsaññāyatanasamāpattipaṭilābhatthāya ākiñcaññāyatanasaññaṃ",
  "tika-abh01t0:340_4": "paṭisaṅkhāsantiṭṭhanāpaññāsaṅkhārupekkhāsu ñāṇanti imā aṭṭha samāpattivasena uppajjanti.",
  "tika-abh01t0:340_5": "Sotāpattimaggapaṭilābhatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ",
  "tika-abh01t0:340_6": "nibbattiṃ upapattiṃ jātiṃ jarāmaraṇasokaparidevadukkhadomanassaupāyāse. Sotāpattiphalasamāpattatthāya",
  "tika-abh01t0:340_7": "uppādaṃ…pe… upāyāse…pe… arahattamaggapaṭilābhatthāya uppādaṃ…pe… upāyāse. Arahattaphalasamāpattatthāya…pe…",
  "tika-abh01t0:340_8": "suññatavihārasamāpattatthāya…pe… animittavihārasamāpattatthāya uppādaṃ pavattaṃ āyūhanaṃ",
  "tika-abh01t0:340_9": "paṭisandhiṃ…pe… paṭisaṅkhāsantiṭṭhanā paññā saṅkhārupekkhāsu ñāṇanti imā dasa vipassanāvasena uppajjanti.",
  "tika-abh01t0:341_0": "Yadatthi yaṃ bhūtanti khandhapañcakaṃ, taṃ muñcitukamyatāñāṇena pajahati. Diṭṭhasovatthikattayassa",
  "tika-abh01t0:341_1": "sappalakkhaṇavicinane viya diṭṭhalakkhaṇattayassa bhūtassa saṅkhāralakkhaṇavicinane",
  "tika-abh01t0:341_2": "upekkhaṃ paṭilabhati. Anābhogarasāti paṇītasukhepi tasmiṃ avanati paṭipakkhakiccāti",
  "tika-abh01t0:341_3": "attho. Nāmakāyena cetasikasukhaṃ kāyikasukhahetu rūpasamuṭṭhāpanena kāyikasukhañca",
  "tika-abh01t0:341_4": "jhānasamaṅgī paṭisaṃvedetīti vuccati. Phuṭattā byāpitattā. Yathā hi udakena phuṭasarīrassa",
  "tika-abh01t0:341_5": "tādise nātipaccanīke vātādike phoṭṭhabbe phuṭṭhe sukhaṃ uppajjati, evaṃ etehi phuṭasarīrassapi.",
  "tika-abh01t0:342": "Catutthajjhānakathāvaṇṇanā",
  "tika-abh01t0:343": "165. Avibhūtapaccupaṭṭhānāti sukhadukkhāni viya avibhūtākārā piṭṭhipāsāṇagatamigamaggo viya tadanumātabbāvibhūtākāropaṭṭhānā.",
  "tika-abh01t0:344": "Catukkanayavaṇṇanā niṭṭhitā.",
  "tika-abh01t0:345": "Pañcakanayavaṇṇanā",
  "tika-abh01t0:346_0": "167. Yassā pana dhammadhātuyāti sabbaññutaññāṇassa. Tena hi dhammānaṃ ākārabhedaṃ",
  "tika-abh01t0:346_1": "ñatvā tadanurūpaṃ desanaṃ niyāmetīti. Ettha ca pañcakanaye dutiyajjhānaṃ catukkanaye",
  "tika-abh01t0:346_2": "dutiyajjhānapakkhikaṃ katvā vibhattaṃ “yasmiṃ…pe… maggaṃ bhāveti avitakkaṃ vicāramattaṃ",
  "tika-abh01t0:346_3": "samādhijaṃ pītisukhaṃ dutiyajjhānaṃ upasampajja viharatī”ti. Kasmā? Ekattakāyanānattasaññīsattāvāsaphalatāya",
  "tika-abh01t0:346_4": "dutiyajjhānena samānaphalattā paṭhamajjhānasamādhito jātattā ca. Paṭhamajjhānameva",
  "tika-abh01t0:346_5": "hi kāmehi akusalehi ca vivittanti tadabhāvā na idha “vivicceva kāmehi vivicca akusalehī”ti",
  "tika-abh01t0:346_6": "sakkā vattuṃ, nāpi “vivekaja”nti. Suttantadesanāsu ca pañcakanaye dutiyatatiyajjhānāni",
  "tika-abh01t0:346_7": "dutiyajjhānameva bhajanti vitakkavūpasamā vicāravūpasamā avitakkattā avicārattā cāti.",
  "tika-abh01t0:347": "Paṭipadācatukkavaṇṇanā",
  "tika-abh01t0:348_0": "176-180. Tassa tassa jhānassa upacāranti nīvaraṇavitakkavicāranikantiyādīnaṃ vūpasamā",
  "tika-abh01t0:348_1": "thirabhūto kāmāvacarasamādhi. Tadanudhammatāti tadanurūpatābhūtā, sā pana tadassādasaṅkhātā",
  "tika-abh01t0:348_2": "tadassādasampayuttakkhandhasaṅkhātā vā micchāsatīti vadanti. Avigatanikantikā taṃtaṃpariharaṇasatītipi",
  "tika-abh01t0:348_3": "vattuṃ vaṭṭatīti evañca katvā “satiyā vā nikantiyā vā”ti vikappo kato. Āgamanavasenāpi",
  "tika-abh01t0:348_4": "ca paṭipadā hontiyevāti idaṃ kadāci dutiyādīnaṃ paṭhamādiāgamanakatapaṭipadataṃ sandhāya",
  "tika-abh01t0:348_5": "vuttaṃ. Api-saddo hi anekantikataṃ dīpeti, etassa anekantikattā eva ca pāḷiyaṃ ekekasmiṃ",
  "tika-abh01t0:348_6": "jhāne catasso paṭipadā cattāri ārammaṇāni soḷasakkhattukañca visuṃ visuṃ yojitaṃ.",
  "tika-abh01t0:348_7": "Aññathā ekekasmiṃ paṭipadādimhi nava nava jhānāni yojetabbāni siyunti.",
  "tika-abh01t0:349": "Ārammaṇacatukkavaṇṇanā",
  "tika-abh01t0:350": "181. Appaguṇanti pañcahi vasitāhi avasīkataṃ.",
  "tika-abh01t0:351": "Ārammaṇapaṭipadāmissakavaṇṇanā",
  "tika-abh01t0:352_0": "186. Heṭṭhāti soḷasakkhattukato pubbe. Ye keci jhānaṃ uppādenti nāmāti vacanena ye",
  "tika-abh01t0:352_1": "katādhikārā sekkhā maggeneva uppāditajjhānā, tesaṃ jhānāni maggapaṭibaddhatāya suddhikanavakasaṅgahitānīti",
  "tika-abh01t0:352_2": "veditabbāni. Na hi te uppādenti nāmāti.",
  "tika-abh01t0:353": "Kasiṇakathāvaṇṇanā",
  "tika-abh01t0:354": "203. Nirodhapādakatāvacanena āruppapādakatā ca dassitā. Khippadassanaṃ khippābhiññatā khippanisantibhāvo.",
  "tika-abh01t0:355": "Abhibhāyatanakathāvaṇṇanā",
  "tika-abh01t0:356_0": "204. Aññampīti kevalaṃ kasiṇāyatanasaṅkhātameva ahutvā abhibhāyatanasaṅkhātampi pavattatīti",
  "tika-abh01t0:356_1": "satipi abhibhāyatanānaṃ kasiṇāyatanatte kasiṇāyatanabhāvato añño abhibhāyatanabhāvo",
  "tika-abh01t0:356_2": "kasiṇanimittābhibhavanakabhāvanānimittanānattatoti dasseti. Tattha abhibhavatīti",
  "tika-abh01t0:356_3": "abhibhu, parikammaṃ, ñāṇaṃ vā. Abhibhu āyatanaṃ etassāti abhibhāyatanaṃ, jhānaṃ.",
  "tika-abh01t0:356_4": "Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ, jhānaṃ. Ārammaṇābhibhavanato",
  "tika-abh01t0:356_5": "abhibhu ca taṃ āyatanañca yogino sukhavisesānaṃ adhiṭṭhānabhāvato manāyatanadhammāyatanabhāvato",
  "tika-abh01t0:356_6": "cātipi sasampayuttaṃ jhānaṃ abhibhāyatanaṃ. Maggappaṭibaddhatāya tadā samāpattito",
  "tika-abh01t0:356_7": "vuṭṭhitassa ābhogo pubbabhāgabhāvanāvasena jhānakkhaṇe pavattaṃ abhibhavanākāraṃ",
  "tika-abh01t0:356_8": "gahetvā pavatto vuttoti daṭṭhabbo. Āgamesu pana “ajjhattaṃ rūpasaññī eko bahiddhā",
  "tika-abh01t0:356_9": "rūpāni passati parittāni suvaṇṇadubbaṇṇāni. Appamāṇāni suvaṇṇadubbaṇṇāni. Ajjhattaṃ",
  "tika-abh01t0:356_10": "arūpasaññī eko…pe… parittāni suvaṇṇadubbaṇṇāni. Appamāṇāni suvaṇṇadubbaṇṇānī”ti imesaṃ",
  "tika-abh01t0:356_11": "catunnaṃ abhibhāyatanānaṃ āgatattā āgamaṭṭhakathāsu “vaṇṇavasena ābhoge vijjamānepi",
  "tika-abh01t0:356_12": "parittaappamāṇavaseneva imāni abhibhāyatanāni desitānī”ti vuttaṃ. Parittaappamāṇatā",
  "tika-abh01t0:356_13": "hi abhibhavanassa kāraṇaṃ vaṇṇābhoge satipi asatipi. Tattha ca vaṇṇābhogarahitāni",
  "tika-abh01t0:356_14": "sahitāni ca sabbāni parittāni “suvaṇṇadubbaṇṇānī”ti vuttāni, tathā appamāṇānīti daṭṭhabbāni.",
  "tika-abh01t0:356_15": "Atthi hi eso pariyāyo parittāni abhibhuyya tāni ce kadāci vaṇṇavasena ābhujitāni",
  "tika-abh01t0:356_16": "honti suvaṇṇadubbaṇṇāni abhibhuyyāti. Idha pana nippariyāyadesanattā vaṇṇābhogarahitāni",
  "tika-abh01t0:356_17": "visuṃ vuttāni sahitāni ca. Atthi hi ubhayattha abhibhavanavisesoti.",
  "tika-abh01t0:357_0": "Tattha ca pariyāyadesanattā vimokkhānampi abhibhavanapariyāyo atthīti “ajjhattaṃ",
  "tika-abh01t0:357_1": "rūpasaññī”ti abhibhāyatanadvayaṃ vuttaṃ, tatiyacatutthaabhibhāyatanesu dutiyavimokkho",
  "tika-abh01t0:357_2": "vaṇṇābhibhāyatanesu tatiyavimokkho ca abhibhavanappavattito saṅgahito, idha pana",
  "tika-abh01t0:357_3": "nippariyāyadesanattā vimokkhābhibhāyatanāni asaṅkarato dassetuṃ vimokkhe vajjetvā",
  "tika-abh01t0:357_4": "abhibhāyatanāni kathitāni. Sabbāni ca vimokkhakiccāni vimokkhadesanāya vuttāni, tadetaṃ",
  "tika-abh01t0:357_5": "“ajjhattaṃ rūpasaññī”ti āgatassa abhibhāyatanadvayassa abhibhāyatanesu avacanato",
  "tika-abh01t0:357_6": "“rūpī rūpāni passatī”tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati.",
  "tika-abh01t0:358_0": "Ajjhattarūpānaṃ anabhibhavanīyatoti idaṃ katthacipi “ajjhattaṃ rūpāni passatī”ti",
  "tika-abh01t0:358_1": "avatvā sabbattha yaṃ vuttaṃ “bahiddhā rūpāni passatī”ti, tassa kāraṇavacanaṃ. Tena",
  "tika-abh01t0:358_2": "yaṃ aññahetukaṃ, taṃ tena hetunā vuttaṃ. Yaṃ pana desanāvilāsahetukaṃ ajjhattaṃ arūpasaññitāya",
  "tika-abh01t0:358_3": "eva idha vacanaṃ, na tassa aññaṃ kāraṇaṃ maggitabbanti dasseti. Ajjhattarūpānaṃ anabhibhavanīyatā",
  "tika-abh01t0:358_4": "ca bahiddhārūpānaṃ viya avibhūtattā, desanāvilāso ca yathāvuttavavatthānavasena veditabbo.",
  "tika-abh01t0:358_5": "Suvaṇṇadubbaṇṇānīti eteneva siddhattā nīlādiabhibhāyatanāni na vattabbānīti ce? Na,",
  "tika-abh01t0:358_6": "nīlādīsu katādhikārānaṃ nīlādibhāvasseva abhibhavanakāraṇattā. Na hi tesaṃ parisuddhāparisuddhavaṇṇaparittatā",
  "tika-abh01t0:358_7": "tadappamāṇatā vā abhibhavanakāraṇaṃ, atha kho nīlādibhāvo evāti.",
  "tika-abh01t0:359": "Abhibhāyatanakathāvaṇṇanā niṭṭhitā.",
  "tika-abh01t0:360": "Vimokkhakathāvaṇṇanā",
  "tika-abh01t0:361_0": "248. Rūpīti yenāyaṃ sasantatipariyāpannena rūpena samannāgato, taṃ yassa jhānassa",
  "tika-abh01t0:361_1": "hetubhāvena visiṭṭhaṃ rūpaṃ hoti. Yena visiṭṭhena rūpīti vucceyya, tadeva sasantatipariyāpannarūpanimittaṃ",
  "tika-abh01t0:361_2": "jhānamiva paramatthato rūpībhāvasādhakanti daṭṭhabbaṃ. Kasiṇadesanā jhānānameva kasiṇabhāvena",
  "tika-abh01t0:361_3": "pavattā abhidhamme, sutte pana ārammaṇānanti “abhidhammavasenā”ti vuttaṃ.",
  "tika-abh01t0:362": "Vimokkhakathāvaṇṇanā niṭṭhitā.",
  "tika-abh01t0:363": "Brahmavihārakathāvaṇṇanā",
  "tika-abh01t0:364_0": "251. Somanassadomanassarahitaṃ aññāṇameva aññāṇupekkhā. Kilesodhīnaṃ maggodhīhi ajitattā",
  "tika-abh01t0:364_1": "anodhijinassa. Sattamabhavādito uddhaṃ pavattavipākassa ajitattā avipākajinassa.",
  "tika-abh01t0:364_2": "Niddosabhāvenāti nippaṭighabhāvena. Ekassapi sattassa appaṭibhāganimittattā paricchedaggahaṇaṃ",
  "tika-abh01t0:364_3": "natthi, na ca sammutisaccavasena pavattaṃ sattaggahaṇaṃ paricchinnarūpādiggahaṇaṃ",
  "tika-abh01t0:364_4": "hotīti appanāppattiyāpi aparāmāsasattaggahaṇamuddhabhūtānaṃ mettādīnaṃ ekasattārammaṇānampi",
  "tika-abh01t0:364_5": "appamāṇagocaratā vuttāti veditabbā.",
  "tika-abh01t0:365": "Brahmavihārakathāvaṇṇanā niṭṭhitā.",
  "tika-abh01t0:366": "Asubhakathāvaṇṇanā",
  "tika-abh01t0:367_0": "263. Uddhaṃ dhumātattā uddhumātaṃ. Setarattehi paribhinnaṃ vimissitaṃ nīlaṃ vinīlaṃ,",
  "tika-abh01t0:367_1": "purimavaṇṇavipariṇāmabhūtaṃ vā nīlaṃ vinīlaṃ. Saṅghāṭo aṅgānaṃ susambaddhatā. Ārammaṇassa",
  "tika-abh01t0:367_2": "dubbalatā paṭipakkhabhāvena cittaṃ ṭhapetuṃ asamatthatā. Attani ānisaṃsadassananīvaraṇarogavūpasamānaṃ",
  "tika-abh01t0:367_3": "yathākkamaṃ pupphachaḍḍakavamanavirecanaupamā yojetabbā. Paṭikūlamanasikārasāmaññena",
  "tika-abh01t0:367_4": "asubhehi kesādīhi paṭikūlajjhānassa gahaṇaṃ sivathikāvaṇṇajjhānassa ca. Tampi hi",
  "tika-abh01t0:367_5": "paṭikūlamanasikāravaseneva uppajjatīti, sivathikappakārāni vā sivathikāvaṇṇāni.",
  "tika-abh01t0:368": "Asubhakathāvaṇṇanā niṭṭhitā.",
  "tika-abh01t0:369": "Rūpāvacarakusalakathāvaṇṇanā niṭṭhitā.",
  "tika-abh01t0:370": "Arūpāvacarakusalakathāvaṇṇanā",
  "tika-abh01t0:371_0": "265. Sabbākārenāti evaṃ rūpanimittaṃ daṇḍādānasambhavadassanādinā sabbena rūparūpanimittesu",
  "tika-abh01t0:371_1": "tadārammaṇajjhānesu dosadassanākārena, rūpādīsu nikantippahānaanāvajjitukāmatādinā",
  "tika-abh01t0:371_2": "vā. Virāgāti jigucchanā. Āneñjābhisaṅkhāravacanādīhi āneñjatā “santā ime cunda ariyassa",
  "tika-abh01t0:371_3": "vinaye vimokkhā”tiādinā santavimokkhatā ca vuttā. Dosadassanapaṭipakkhabhāvanāvasena",
  "tika-abh01t0:371_4": "paṭighasaññānaṃ suppahīnattā mahatāpi saddena arūpasamāpattito na vuṭṭhāti. Tathā",
  "tika-abh01t0:371_5": "pana na suppahīnattā sabbarūpasamāpattito vuṭṭhānaṃ siyā, paṭhamajjhānaṃ pana appakampi",
  "tika-abh01t0:371_6": "saddaṃ na sahatīti taṃ samāpannassa saddo kaṇṭakoti vuttaṃ.",
  "tika-abh01t0:372_0": "Āruppabhāvanāya abhāve cutito uddhaṃ uppattirahānaṃ rūpasaññāpaṭighasaññānaṃ yāva",
  "tika-abh01t0:372_1": "attano vipākappavatti, tāva anuppattidhammatāpādanena samatikkamo atthaṅgamo ca vutto.",
  "tika-abh01t0:372_2": "Nānattasaññāsu pana yā tasmiṃ bhave na uppajjanti, tā anokāsatāya na uppajjanti,",
  "tika-abh01t0:372_3": "na āruppabhāvanāya nivāritattā. Anivāritattā ca kāci uppajjanti. Tasmā tāsaṃ amanasikāro",
  "tika-abh01t0:372_4": "anāvajjanaṃ apaccavekkhaṇaṃ, javanapaṭipādakena vā bhavaṅgamanassa antare akaraṇaṃ",
  "tika-abh01t0:372_5": "appavesanaṃ vuttaṃ, tena ca nānattasaññāmanasikārahetūnaṃ rūpānaṃ samatikkamā samādhissa",
  "tika-abh01t0:372_6": "thirabhāvaṃ dasseti. Rūpasamatikkamābhāveneva hi rūpasamāpattīsu “nānattasaññānaṃ",
  "tika-abh01t0:372_7": "amanasikārā”ti ekassa avacananti. Ko ānisaṃso, na hi sabbassādavatthurahite ākāse",
  "tika-abh01t0:372_8": "pavattitasaññāya ānisaṃso dissatīti vuttaṃ hoti. Rūpasaññāsamatikkamanādikaṃ vacanaṃ",
  "tika-abh01t0:372_9": "ānisaṃsassa pakāsanaṃ, na attho.",
  "tika-abh01t0:373_0": "Aññatthāti suttesu. Tattha hi parittakasiṇugghāṭanepi rūpavivekamattaggahaṇena paricchedassa",
  "tika-abh01t0:373_1": "aggahaṇato anantapharaṇatā ca vuttā, idha pana anantapharaṇatāsabbhāvepi ugghāṭitakasiṇavasena",
  "tika-abh01t0:373_2": "parittānantatā hotīti dassanatthaṃ “ananto ākāso”ti na vuttanti adhippāyo. Samayavavatthāpanajhānavisesanenevettha",
  "tika-abh01t0:373_3": "attho, na paṭipattiyāti tadavacanaṃ.",
  "tika-abh01t0:374": "266. Paṭhamāruppaviññāṇaṃ attano pharaṇākāreneva anantanti manasikātabbattā “ananta”nti vuttaṃ. Ugghāṭabhāvo ugghāṭimaṃ.",
  "tika-abh01t0:375": "267. Akiñcananti viññāṇassa kiñci pakāraṃ aggahetvā sabbena sabbaṃ vibhāvanaṃ āha.",
  "tika-abh01t0:376_0": "268. Yāyāti saṅkhārāvasesasaññāya. Taṃ tāva paṭipattiṃ. Āvajjissāmītiādinā tanninnāvajjanādipavattiyā",
  "tika-abh01t0:376_1": "abhāvaṃ dasseti, na tadatikkamanatthāya āvajjanabhāvanāpavattiyā. Nāsaññāti saññābhāvo",
  "tika-abh01t0:376_2": "ca etissā atthīti attho. Samūhagahaṇavasena pavattaṃ kalāpasammasanaṃ. Phassādiekekadhammagahaṇavasena",
  "tika-abh01t0:376_3": "pavattā anupadadhammavipassanā.",
  "tika-abh01t0:377_0": "Ākāse pavattitaviññāṇātikkamato tatiyā. Tadatikkamato hi tasseva vibhāvanaṃ hoti.",
  "tika-abh01t0:377_1": "Dutiyāruppaviññāṇavibhāvane hi tadeva atikkantaṃ siyā, na tassa ārammaṇaṃ, na cārammaṇe",
  "tika-abh01t0:377_2": "dosaṃ disvā anārammaṇassa vibhāvanātikkamo yujjati. Pāḷiyañca “viññāṇañcāyatanasamāpattiṃ",
  "tika-abh01t0:377_3": "sato samāpajjitvā tato vuṭṭhahitvā taññeva viññāṇaṃ abhāvetī”ti ttaṃ, na vuttaṃ “taññeva",
  "tika-abh01t0:377_4": "viññāṇañcāyatanaṃ abhāvetī”ti, “taññeva abhāvetī”ti vā. “Anantaṃ viññāṇanti viññāṇañcāyatanaṃ",
  "tika-abh01t0:377_5": "upasampajjā”ti ettha pana dvayaṃ vuttaṃ ārammaṇañca viññāṇaṃ viññāṇañcāyatanañca.",
  "tika-abh01t0:377_6": "Tasmiṃ dvaye yena kenaci yato vā vuṭṭhito, teneva paṭṭhānaniddiṭṭhena taṃsaddassa",
  "tika-abh01t0:377_7": "sambandhe āpanne viññāṇañcāyatanassa nivattanatthaṃ viññāṇavacanaṃ, tasmā paṭhamāruppaviññāṇasseva",
  "tika-abh01t0:377_8": "abhāvanātikkamo vutto. Tannissitanti tena nissitaṃ. Taṃ maṇḍapalaggaṃ anissāya tena",
  "tika-abh01t0:377_9": "vinābhūte vivitte bahi okāse ṭhānaṃ viya ākāsalaggaviññāṇassa viveke tadapagame tatiyāruppassa ṭhānaṃ.",
  "tika-abh01t0:378": "Arūpāvacarakusalakathāvaṇṇanā niṭṭhitā.",
  "tika-abh01t0:379": "Tebhūmakakusalavaṇṇanā",
  "tika-abh01t0:380_0": "269. Ime tāva chandādhipateyye pañca nayāti chandādhipateyyanaye ante purimanayānaṃ",
  "tika-abh01t0:380_1": "taṃnayābhimukhappavattiṃ sandhāya vuttaṃ, ayaṃ pana pakāro na pāḷianugato. Na hi",
  "tika-abh01t0:380_2": "pāḷiyaṃ suddhikanayādayo vatvā vīriyādhipateyyādinayā vuttāti. Mahāpakaraṇe sattahi",
  "tika-abh01t0:380_3": "mahāvārehi anulomādinayavicittehi hīnattiko vibhatto. Tattha ca majjhimadhammekadesabhūtā",
  "tika-abh01t0:380_4": "ime vīsati lokiyamahānayāti katvā “tattha vibhattā”ti vuttaṃ, na etena kamena imesaṃ",
  "tika-abh01t0:380_5": "nayānaṃ tattha āgatattā.",
  "tika-abh01t0:381_0": "Evametesaṃ vibhattaṭṭhānaṃ dassetvā idāni etasmiṃ tebhūmakakusalakathāvasānaṭṭhāne",
  "tika-abh01t0:381_1": "aṭṭhārasakammadvāradassanatthaṃ “imasmiṃ pana ṭhāne”tiādimāha. Atha vā hīnapaṇītehi",
  "tika-abh01t0:381_2": "vinivattetvā majjhimarāsiantogadhabhāvaṃ dassentena etesaṃ tebhūmakakusalanayānaṃ",
  "tika-abh01t0:381_3": "hīnattike vibhāgo kato. “Imasmiṃ pana ṭhāne”tiādikassa yathāvuttova sambandho. Hīnattike",
  "tika-abh01t0:381_4": "majjhimarāsimhi ye savipākā vaṭṭanissiteneva dānādivasena pavattitā, te hīnāti kātabbā.",
  "tika-abh01t0:381_5": "Ye vivaṭṭanissitena dānādivasena pavattitā, te paṇītāti kātabbā. Avipākā majjhimāti",
  "tika-abh01t0:381_6": "kātabbā. Avipākattā ca tesu majjhimarāsiṃ ṭhapetvā itare dve ekantavaṭṭanissitā nava,",
  "tika-abh01t0:381_7": "vivaṭṭupanissayabhūtā ca navāti aṭṭhārasa kammadvārāni, kammāni ca tāni tassa tassa",
  "tika-abh01t0:381_8": "phalassa kāraṇabhāvena dvārāni cāti kammadvārāni. Tattha tattha vā cittāni kammadvārānīti",
  "tika-abh01t0:381_9": "āha. Taṃtaṃdvārāni vā kāyādīni. Aṭṭhārasa khattiyā ca abhabbā hīnahīnattayādayo nava,",
  "tika-abh01t0:381_10": "bhabbā ca paṇītapaṇītattayādayo navāti kammānurūpeneva veditabbā. Evaṃ brāhmaṇādayo",
  "tika-abh01t0:381_11": "devā ca yojetabbā. Aṭṭhacattālīsa gottacaraṇāni tesaññeva khattiyādīnaṃ bhedā. “Kāmāvacaraṃ",
  "tika-abh01t0:381_12": "kusalaṃ cittaṃ uppannaṃ hoti…pe… cittādhipateyya”nti evaṃ vutto cittassa cittādhipateyyabhāvo,",
  "tika-abh01t0:381_13": "cittacetasikasamudāye samayavavatthāpako cittasaddo pavattoti “sampayuttadhammānaṃ",
  "tika-abh01t0:381_14": "vasena vutto”ti āha.",
  "tika-abh01t0:382": "Tebhūmakakusalavaṇṇanā niṭṭhitā.",
  "tika-abh01t0:383": "Lokuttarakusalavaṇṇanā",
  "tika-abh01t0:384_0": "277. Lokaṃ taratīti etena lokasamatikkamapaṭipattimāha. Uttaratīti etena lokassantagamanaṃ",
  "tika-abh01t0:384_1": "phale patiṭṭhānaṃ phalaṃ. Samatikkammātiādinā nibbānaṃ. Samatikkammāti hi nissaritvā.",
  "tika-abh01t0:384_2": "Abhibhuyyāti visaṃyuttaṃ hutvāti attho. Tividhopi cattho maggādīsu ekekasmiṃ yojetabbo,",
  "tika-abh01t0:384_3": "maggeyeva vā idha tassa adhippetattā. Ekacittakkhaṇikanti ekamaggassa dve vāre anuppattiṃ",
  "tika-abh01t0:384_4": "sandhāyāha. Aññamaññaṃ dhammānaṃ anativattanādisādhikāya paññāya vaḍḍheti. “Niyyātīti",
  "tika-abh01t0:384_5": "niyyānīya”nti vattabbe ī-kārassa rassattaṃ ya-kārassa ca ka-kāraṃ katvā “niyyānika”nti",
  "tika-abh01t0:384_6": "vuttaṃ. Niyyāti etenāti niyyānaṃ, niyyānameva niyyānikaṃ venayiko viya. Ettha “neyyānika”nti",
  "tika-abh01t0:384_7": "vattabbe i-kārassa e-kārattaṃ akatvā vuttaṃ.",
  "tika-abh01t0:385_0": "Phalanti cittacetasikarāsi vuccati, taṃ aññamaññaṃ sampayuttānaṃ dhammānaṃ attano",
  "tika-abh01t0:385_1": "avayavabhūtānaṃ nissayo hoti. Phalañāṇaṃ vā phalaṃ, sammādiṭṭhiādayo aṅgāni vā. Lokuttarabhāveti",
  "tika-abh01t0:385_2": "lokaṃ uttiṇṇabhāve. Tena phalanibbānāni saṅgaṇhāti. Tesu yaṃ bhavati phalaṃ, taṃ",
  "tika-abh01t0:385_3": "“bhūmī”ti vuccati. Yathā vā kammanibbattā kāmabhavādayo taṃsamaṅgino nissayabhāvena",
  "tika-abh01t0:385_4": "“bhūmī”ti vuccanti, evaṃ maggena nibbattaṃ phalaṃ ariyasāvakassa kālena kālaṃ samāpajjitabbatāya",
  "tika-abh01t0:385_5": "nissayabhāvato “bhūmī”ti vuccati, tatoyeva ariyā cirataraṃ tiṭṭhanti. Samucchedavivekavasenāti",
  "tika-abh01t0:385_6": "ettha apāyagamanīyānaṃ accantasamucchedo itaresañca vijjutobhāsena viya tamassa samucchedo",
  "tika-abh01t0:385_7": "daṭṭhabbo. Lokiyajjhānampi puthujjanassa ariyassa ca akatādhikārassa na vinā paṭipadāya",
  "tika-abh01t0:385_8": "ijjhati, katādhikārassa pana ariyassa maggeneva samijjhanato vipākānaṃ viya kusalena",
  "tika-abh01t0:385_9": "tathā samiddhassa ariyamaggena sadisatāya abhāvato atabbipākattā ca na maggapaṭipadā",
  "tika-abh01t0:385_10": "tassa jhānassa paṭipadāti sakkā vattunti tattha tathā garuṃ katvā paṭipadāhi eva",
  "tika-abh01t0:385_11": "desanā na katā, yathāvuttajjhānasaṅgahatthaṃ suddhikadesanāpi katā.",
  "tika-abh01t0:386_0": "Idha pana kassaci vinā paṭipadāya asiddhito garuṃ katvā dassetuṃ “dukkhapaṭipada”ntiādi",
  "tika-abh01t0:386_1": "vuttaṃ. Yo koci vāroti sakiṃ dvikkhattuṃ tikkhattuṃ catukkhattuṃ anekakkhattunti",
  "tika-abh01t0:386_2": "evamādīsu vikkhambhanavāresu yo koci. Sakiṃ dvikkhattuñca vikkhambhanavārā sukhā",
  "tika-abh01t0:386_3": "paṭipadā eva, na ca tato uddhaṃ sukhā paṭipadā hotīti tikkhattuṃ vikkhambhanavāraṃ",
  "tika-abh01t0:386_4": "dukkhā paṭipadāti rocesuṃ aṭṭhakathācariyā. Tasmiṃ tathārocite tato paresu catukkhattuṃ",
  "tika-abh01t0:386_5": "vikkhambhanavārādīsu vattabbameva natthīti. Rūpārūpānaṃ lakkhaṇādīhi paricchinditvā",
  "tika-abh01t0:386_6": "gahaṇaṃ rūpārūpapariggaho, nāmarūpamattametaṃ, na añño koci sattādikoti vavatthāpanaṃ",
  "tika-abh01t0:386_7": "nāmarūpavavatthāpanaṃ. Pariggahitarūpārūpassa maggapātubhāvadandhatā ca nāmarūpavavatthāpanādīnaṃ",
  "tika-abh01t0:386_8": "kicchasiddhito siyāti na rūpārūpapariggahakicchatāya eva dukkhapaṭipadatā vattabbāti",
  "tika-abh01t0:386_9": "ce? Taṃ na, nāmarūpavavatthāpanādīnaṃ paccanīkakilesamandatāya sukhasiddhiyampi tathāsiddhavipassanāsahagatānaṃ",
  "tika-abh01t0:386_10": "indriyānaṃ mandatāya maggapātubhāvadandhabhāvato.",
  "tika-abh01t0:387_0": "Rūpārūpaṃ pariggahetvāti akicchenapi pariggahetvā. Kicchena pariggahite vattabbameva",
  "tika-abh01t0:387_1": "natthi. Evaṃ sesesupi. Imaṃ vāraṃ rocesunti kalāpasammasanāvasāne udayabbayānupassanāya",
  "tika-abh01t0:387_2": "vattamānāya uppannassa vipassanupakkilesassa tikkhattuṃ vikkhambhanena kicchatāvāraṃ",
  "tika-abh01t0:387_3": "dukkhā paṭipadāti rocesuṃ etadantattā paṭipadāya. Etassa akicchattepi purimānaṃ kicchatte",
  "tika-abh01t0:387_4": "dukkhapaṭipadatā vuttanayāvāti na paṭisiddhāti daṭṭhabbaṃ. Yathāvuttaṃ vā sabbaṃ",
  "tika-abh01t0:387_5": "rūpārūpapariggahādikicchataṃ tikkhattuṃ vikkhambhanavāratāvasena “imaṃ vāra”nti āha.",
  "tika-abh01t0:387_6": "Yassa pana sabbattha akicchatā, tassa sukhā paṭipadā veditabbā.",
  "tika-abh01t0:388_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā",
  "tika-abh01t0:388_1": "sammāvācā. Sā siniddhabhāvato sampayuttadhamme pariggaṇhāti sammāvācāpaccayasubhāsitasotārañca",
  "tika-abh01t0:388_2": "janaṃ. Kāyikakiriyākiccaṃ kattabbaṃ samuṭṭhāpeti, sayañca samuṭṭhahanaṃ ghaṭanaṃ",
  "tika-abh01t0:388_3": "hotīti sammākammantasaṅkhātā viratipi samuṭṭhānasabhāvāti vuttā. Sampayuttadhammānaṃ",
  "tika-abh01t0:388_4": "vā ukkhipanaṃ samuṭṭhahanaṃ kāyikakiriyāya bhārukkhipanaṃ viya, jīvamānassa sattassa,",
  "tika-abh01t0:388_5": "sampayuttadhammānaṃ vā suddhi vodānaṃ ājīvasseva vā jīvitindriyavuttiyā.",
  "tika-abh01t0:389": "283. Maggasannissitanti paramatthamaggasabhāvattā maggāvayavabhāvena samudāyasannissitanti attho.",
  "tika-abh01t0:390_0": "285. Patiṭṭhānaṃ kilesavasena, āyūhanaṃ abhisaṅkhāravasena. Taṇhāvasena vā patiṭṭhānaṃ,",
  "tika-abh01t0:390_1": "diṭṭhivasena āyūhanaṃ. Bodhīti yā ayaṃ dhammasāmaggī vuccatīti yojetabbā. Senaṅgarathaṅgādayo",
  "tika-abh01t0:390_2": "viyāti etena puggalapaññattiyā avijjamānapaññattibhāvaṃ dasseti. Aṅga-saddo kāraṇatthopi",
  "tika-abh01t0:390_3": "hotīti catusaccabodhāya saṃvattantīti bojjhaṅgā. Bujjhantīti bodhiyo, bodhiyo eva",
  "tika-abh01t0:390_4": "aṅgāti “anubujjhantīti bojjhaṅgā”ti vuttaṃ. Vipassanādīnaṃ kāraṇānaṃ bujjhitabbānañca",
  "tika-abh01t0:390_5": "saccānaṃ anurūpaṃ paccakkhabhāvena paṭimukhaṃ aviparītatāya sammā ca bujjhantīti",
  "tika-abh01t0:390_6": "evamatthavisesadīpakehi upasaggehi “anubujjhantī”tiādi vuttaṃ. Bodhi-saddo hi sabbavisesayuttaṃ",
  "tika-abh01t0:390_7": "bujjhanaṃ sāmaññena saṅgaṇhātīti.",
  "tika-abh01t0:391": "299. Tiṇṇanti rāgādīnaṃ. Karoti nāma kiṃ duccaritāni anuvattamānāni.",
  "tika-abh01t0:392_0": "301. Pāṇātipātādinipphāditapaccayānaṃ niccasevanaṃ dhuvapaṭisevanaṃ. Sakiccakoti",
  "tika-abh01t0:392_1": "visuṃ attano kiccavā. Na hotīti atthantarabhāvaṃ paṭikkhipati. Paccayapaṭisevanasāmantajappanairiyāpathappavattanāni",
  "tika-abh01t0:392_2": "pāpicchatānibbattāni tīṇi kuhanavatthūnīti.",
  "tika-abh01t0:393_0": "343. Vuṭṭhānagāminīvipassanā saṅkhārupekkhā sānulomā, sā suññato passantī “suññatā”ti",
  "tika-abh01t0:393_1": "vuccati, dukkhato passantī taṇhāpaṇidhisosanato “appaṇihita”nti. Sā āgamanīyaṭṭhāne",
  "tika-abh01t0:393_2": "maggādhigamatthaṃ āgamanapaṭipadāṭhāne ṭhatvā suññatāppaṇihitanti nāmaṃ deti. Āgamanato",
  "tika-abh01t0:393_3": "nāme laddhe saguṇato ārammaṇato ca nāmaṃ siddhameva hoti, na pana saguṇārammaṇehi",
  "tika-abh01t0:393_4": "nāmalābhe sabbattha āgamanato nāmaṃ siddhaṃ hotīti paripuṇṇanāmasiddhihetuttā saguṇārammaṇehi",
  "tika-abh01t0:393_5": "sabbesampi nāmattayayogo, na āgamanatoti vavatthānakarattā ca nippariyāyadesanāya",
  "tika-abh01t0:393_6": "āgamanatova idha nāmaṃ labhati, na itarehīti vuttaṃ.",
  "tika-abh01t0:394_0": "350. Animittavipassananti aniccānupassanaṃ. Nimittadhammesūti samūhādighanavasena",
  "tika-abh01t0:394_1": "ca sakiccaparicchedatāya ca sapariggahesu khandhesu. Animittavimokkhoti aniccānupassanamāha.",
  "tika-abh01t0:394_2": "Evaṃsampadamidanti kathamidha upamāsaṃsandanaṃ hoti. Na hi chandacittānaṃ maggasaṅkhātaadhipatibhāvābhāvo",
  "tika-abh01t0:394_3": "viya saddhindriyādhikassa animittavimokkhassa animittabhāvābhāvo atthi, na ca amaggādhipatīnaṃ",
  "tika-abh01t0:394_4": "maggādhipatināmadānābhāvo viya animittassa animittanāmadānābhāvoti sakkā vattuṃ animittavimokkhassa",
  "tika-abh01t0:394_5": "ananimittatāya abhāvato. Maggo adhipati etesanti ca maggādhipatinoti yutto tattha",
  "tika-abh01t0:394_6": "chandacittehi taṃsampayuttānaṃ maggādhipatibhāvābhāvo. Idha pana maggo animittaṃ",
  "tika-abh01t0:394_7": "etassāti maggānimittoti ayamattho na sambhavatīti na tena amaggena maggassa animittabhāvo",
  "tika-abh01t0:394_8": "na yujjati, kiṃ vā ettha sāmaññaṃ adhippetanti. Amaggaṅgamagganāmābhāvo. Yathā satipi",
  "tika-abh01t0:394_9": "adhipatibhāve chandacittānaṃ na maggādhipatīti magganāmaṃ, na ca tehi maggassa tesaṃ",
  "tika-abh01t0:394_10": "amaggaṅgattā, tathā satipi saddhāya āgamanabhāvena tassā animittanti magganāmaṃ,",
  "tika-abh01t0:394_11": "na ca tāya maggassa tassā amaggaṅgattā. Evaṃ animittavipassanāyapi animittabhāvo",
  "tika-abh01t0:394_12": "nippariyāyena natthīti dīpito hoti.",
  "tika-abh01t0:395_0": "Nanu ca idha jhānaṃ suññatādināmena vuttaṃ, na maggoti ce? Na, maggasampayogato jhānassa",
  "tika-abh01t0:395_1": "suññatādināmakattā. Suttantapariyāyena saguṇārammaṇehi idha abhidhammepi nāmaṃ labhatīti",
  "tika-abh01t0:395_2": "āhaṃsu. Tasmā paṭikkhittā “na pana labhantī”ti. Kiṃ kāraṇā? Abhidhamme sarasaṃ anāmasitvā",
  "tika-abh01t0:395_3": "paccanīkatova nāmalābhāti adhippāyo. Yo hi saguṇārammaṇehi nāmalābho, so sarasappadhāno",
  "tika-abh01t0:395_4": "hoti. Saraseneva ca nāmalābhe sabbamaggānaṃ suññatādibhāvoti vavatthānaṃ na siyā.",
  "tika-abh01t0:395_5": "Tasmā abhidhamme satipi dvīhi nāmalābhe paccanīkato nāmavavatthānakaraṃ gahitanti",
  "tika-abh01t0:395_6": "saguṇārammaṇehi suññatāppaṇihitamaggā nāmaṃ na labhantīti āha. Atha vā na pana labhantīti",
  "tika-abh01t0:395_7": "aññanirapekkhehi saguṇārammaṇehi na labhanti. Kiṃ kāraṇā? Abhidhamme sarasapaccanīkehi",
  "tika-abh01t0:395_8": "sahitehi nāmalābhāti attho. Paccanīkañhi vavatthānakaraṃ anapekkhitvā kevalassa sarasassa",
  "tika-abh01t0:395_9": "nāmahetubhāvo abhidhamme natthi avavatthānāpattito. Tasmā attābhinivesapaṇidhipaṭipakkhavipassanānulomā",
  "tika-abh01t0:395_10": "maggā satipi sarasantare paccanīkasahitena sarasena nāmaṃ labhanti. Animittamaggassa",
  "tika-abh01t0:395_11": "pana vipassanā nimittapaṭipakkhā na hoti sayaṃ nimittaggahaṇato nimittaggahaṇānivāraṇāti",
  "tika-abh01t0:395_12": "tadanulomamaggopi na nimittassa paṭipakkho. Yadi siyā, nimittagatavipassanāyapi paṭipakkho",
  "tika-abh01t0:395_13": "siyāti. Tasmā vijjamānopi saraso vavatthānakarapaccanīkābhāvā abhidhamme animittanti",
  "tika-abh01t0:395_14": "nāmadāyako na gahito. Aniccānupassanānulomo pana maggo suddhikapaṭipadānayeyeva saṅgahitoti",
  "tika-abh01t0:395_15": "daṭṭhabbo. Tasmā eva ca so nayo vuttoti. Evanti yaṃ vakkhati “aniccato vuṭṭhahantassa",
  "tika-abh01t0:395_16": "maggo animitto hotī”ti, evaṃ āharitvā aṭṭhakathācariyehi so animittamaggo dīpitoti attho.",
  "tika-abh01t0:396_0": "Vuṭṭhāna…pe… kimārammaṇāti aniccādito vuṭṭhahantassa vuṭṭhānagāminiyā lakkhaṇārammaṇatte",
  "tika-abh01t0:396_1": "sati saṅkhārehi vuṭṭhānaṃ na siyā, saṅkhārārammaṇatte ca lakkhaṇapaṭivedhoti maññamāno",
  "tika-abh01t0:396_2": "pucchati. “Anicca”ntiādinā saṅkhāresu pavattamānena ñāṇena lakkhaṇānipi paṭividdhāni",
  "tika-abh01t0:396_3": "honti tadākārasaṅkhāragahaṇatoti āha “lakkhaṇārammaṇā”ti. Saṅkhārārammaṇā eva yathāvuttādhippāyena",
  "tika-abh01t0:396_4": "“lakkhaṇārammaṇā”ti vuttāti dassento “lakkhaṇaṃ nāmā”tiādimāha. Aniccatā dukkhatā",
  "tika-abh01t0:396_5": "anattatāti hi visuṃ gayhamānaṃ lakkhaṇaṃ paññattigatikaṃ paramatthato avijjamānaṃ,",
  "tika-abh01t0:396_6": "avijjamānattā eva parittādivasena navattabbadhammabhūtaṃ. Tasmā visuṃ gahetabbassa",
  "tika-abh01t0:396_7": "lakkhaṇassa paramatthato abhāvā “aniccaṃ dukkhamanattā”ti saṅkhāre sabhāvato sallakkhentova",
  "tika-abh01t0:396_8": "lakkhaṇāni sallakkheti nāmāti āha “yo pana aniccaṃ dukkhamanattāti tīṇi lakkhaṇāni",
  "tika-abh01t0:396_9": "sallakkhetī”ti. Yasmā ca aniccantiādinā saṅkhārāva dissamānā, tasmā te kaṇṭhe baddhakuṇapaṃ",
  "tika-abh01t0:396_10": "viya paṭinissajjanīyā honti.",
  "tika-abh01t0:397": "Lokuttarakusalaṃ",
  "tika-abh01t0:398": "Pakiṇṇakakathāvaṇṇanā",
  "tika-abh01t0:399_0": "Tatrāti lokuttarajjhāne. Ajjhattañcāti upaḍḍhagāthāya abhinivisitabbaṃ vuṭṭhātabbaṃ",
  "tika-abh01t0:399_1": "vipassanābhūmiṃ pañcadhā uddisati. Sattaaṭṭhādīni aṅgāni sattaṭṭhaṅgānīti ādisaddassa",
  "tika-abh01t0:399_2": "lopo daṭṭhabbo. Nimittanti yato vuṭṭhānaṃ, tāni nimittapavattāni nimittavacaneneva",
  "tika-abh01t0:399_3": "uddisati. Saṅkhārupekkhāñāṇameva ariyamaggassa bojjhaṅgādivisesaṃ niyameti. Kasmā?",
  "tika-abh01t0:399_4": "Tato tato dutiyādipādakajjhānato uppannassa sasaṅkhārupekkhāñāṇassa pādakajjhānātikkantānaṃ",
  "tika-abh01t0:399_5": "aṅgānaṃ asamāpajjitukāmatāvirāgabhāvanābhāvato itarassa ca atabbhāvato. Tesampi vādesu…pe…",
  "tika-abh01t0:399_6": "vipassanāva niyametīti veditabbā. Kasmā? Vipassanāniyameneva hi paṭhamattheravādepi",
  "tika-abh01t0:399_7": "apādakapaṭhamajjhānapādakamaggā paṭhamajjhānikāva honti, itare ca pādakajjhānavipassanāniyamehi",
  "tika-abh01t0:399_8": "taṃtaṃjhānikā. Evaṃ sesavādesupi vipassanāniyamo yathāsambhavaṃ yojetabbo.",
  "tika-abh01t0:400_0": "Pakiṇṇakasaṅkhāreti pādakajjhānato aññasaṅkhāre. Tena pādakajjhānasaṅkhāresu sammasitesu",
  "tika-abh01t0:400_1": "vattabbameva natthīti dasseti. Tatrāpīti dutiyattheravādepi. Taṃtaṃjhānikatā taṃtaṃsammasitasaṅkhāravipassanāniyamehi",
  "tika-abh01t0:400_2": "hoti. Tatrāpi hi vipassanā taṃtaṃvirāgāvirāgabhāvanābhāvena somanassasahagatā upekkhāsahagatā",
  "tika-abh01t0:400_3": "ca hutvā jhānaṅgādiniyamaṃ maggassa karotīti evaṃ vipassanāniyamo vuttanayeneva veditabbo.",
  "tika-abh01t0:401_0": "Tanti taṃtaṃjhānasadisabhavanaṃ. Svāyamattho pādakajjhānasammasitajjhānupanissayehi",
  "tika-abh01t0:401_1": "vinā ajjhāsayamattena asijjhanā upanissayena vinā saṅkappamattena sakadāgāmiphalādīnaṃ",
  "tika-abh01t0:401_2": "asijjhanadīpakena nandakovādena dīpetabbo. Tattha hi sotāpannāyapi paripuṇṇasaṅkappabhāvaṃ",
  "tika-abh01t0:401_3": "vadantena bhagavatā yassa yassa upanissayo atthi, tassa tasseva ajjhāsayo niyāmako,",
  "tika-abh01t0:401_4": "nāññassāti tena tena paripuṇṇasaṅkappatā hoti, na tato paraṃ saṅkappasabbhāvepi asijjhanatoti",
  "tika-abh01t0:401_5": "ayamattho dīpito hoti. Evamidhāpi yassa yassa dutiyādijhānikassa maggassa yathāvutto",
  "tika-abh01t0:401_6": "upanissayo atthi, tassa tasseva ajjhāsayo niyāmako, nāññassa satipi tasmiṃ asijjhanato.",
  "tika-abh01t0:401_7": "Imasmiṃ pana vāde pādakasammasitajjhānupanissayasabbhāve ajjhāsayo ekantena hoti,",
  "tika-abh01t0:401_8": "taṃtaṃphalūpanissayasabbhāve taṃtaṃsaṅkappo viyāti tadabhāvābhāvato ajjhāsayo niyametīti vuttaṃ.",
  "tika-abh01t0:402_0": "Yasmiṃ pana pādakajjhānaṃ natthīti catutthajjhānikavajjānaṃ pādakāni lokiyajjhānāni",
  "tika-abh01t0:402_1": "sandhāya vuttaṃ. Appanāppatti ca oḷārikaṅgātikkamanupanissayābhāve pañcahi aṅgehi",
  "tika-abh01t0:402_2": "vinā na hotīti “somanassasahagatamaggo hotī”ti āha. Upekkhāsahagatamaggoti etena",
  "tika-abh01t0:402_3": "catutthajjhānikatāpi samānā anusayasamugghāṭanasamatthassa na saṅkhārāvasesatāti",
  "tika-abh01t0:402_4": "dasseti. Te ca vādā na virujjhanti ajjhāsayavasena pañcamajjhānikatāya paṭhamādijjhānikatāya",
  "tika-abh01t0:402_5": "ca sambhavatoti adhippāyo. Ajjhāsayo ca sātthako hoti, aññathā pādakasammasitajjhāneheva",
  "tika-abh01t0:402_6": "niyamassa siddhattā ajjhāsayo niyāmako vuccamāno niratthako siyāti. Idha pana aṭṭhasāliniyā",
  "tika-abh01t0:402_7": "niyāmane ekantikaṃ vipassanāsaṅkhātaṃ atthameva uddharitvā “tesampi vādesu ayaṃ…pe…",
  "tika-abh01t0:402_8": "vipassanāva niyametī”ti vadantena tayopete vāde vipassanāva niyametīti dassitaṃ.",
  "tika-abh01t0:402_9": "Taṃtaṃvādānañhi vipassanāsahitānameva siddhi, nāññathāti dassitanti.",
  "tika-abh01t0:403_0": "Pavedhatīti gotrabhussa paccayo bhavituṃ na sakkotīti attho. Yadi pañcamacittakkhaṇe",
  "tika-abh01t0:403_1": "javanaṃ patitaṃ nāma hoti, kathaṃ tadā gotrabhu tadanantarañca maggo javanassa patitakkhaṇe",
  "tika-abh01t0:403_2": "uppajjatīti? Apubbassa javanantarassa patitatābhāvato. Tadeva hi javanaṃ anekakkhattuṃ",
  "tika-abh01t0:403_3": "pavattamānaṃ patitaṃ siyāti, gotrabhu pana ārammaṇantare uppannaṃ apubbaṃ javanaṃ,",
  "tika-abh01t0:403_4": "tathā maggo bhūmantarato cāti. Nanu ca sattamajavanacetanāya balavatāya upapajjavedanīyabhāvo",
  "tika-abh01t0:403_5": "hoti ānantariyatāpīti, tatthāyaṃ adhippāyo siyā “paṭisandhiyā anantarapaccayabhāvino",
  "tika-abh01t0:403_6": "vipākasantānassa anantarapaccayabhāvena antimajavanacetanāya susaṅkhatattā sā sattamajavanacetanā",
  "tika-abh01t0:403_7": "upapajjavedanīyā ānantarikā ca hoti, na apatitajavanacetanā viya balavatāyā”ti.",
  "tika-abh01t0:404_0": "Puna anulomaṃ taṃ anubandheyyāti gotrabhussa hi saṅkhārārammaṇatte sati tadapi anulomamevāti",
  "tika-abh01t0:404_1": "purimaanulomaṃ viya taṃ tadapi aññaṃ anulomaṃ anubandheyya, na maggoti maggavuṭṭhānameva",
  "tika-abh01t0:404_2": "ca na bhaveyya attano sadisālambanassa āvajjanaṭṭhāniyassa paccayassa alābhā. Appahīnabhāvena",
  "tika-abh01t0:404_3": "pañcasu upādānakkhandhesu anusayitā kilesā sā bhūmi etehi laddhāti katvā bhūmiladdhā.",
  "tika-abh01t0:404_4": "Vaṭṭaṃ sinonti bandhantīti katvā vaṭṭasetū ca, tesaṃ samugghātakaraṇantipi etadevassa",
  "tika-abh01t0:404_5": "lobhakkhandhādipadālanaṃ vuccati. Tanti pavattaṃ. Ekaṃ bhavanti anāgāmino anekakkhattuñca",
  "tika-abh01t0:404_6": "tattheva upapajjantassa heṭṭhā anāgamanavasena eko bhavoti gahetvā vuttaṃ.",
  "tika-abh01t0:405_0": "Imassa panatthassāti yathāvuttassa upādinnakapavattato vuṭṭhānassa. Apāyesu sattamabhavato",
  "tika-abh01t0:405_1": "uddhaṃ sugatiyañca vipākadāyakassa abhisaṅkhāraviññāṇassa paccayaghāto sotāpattimaggañāṇena",
  "tika-abh01t0:405_2": "abhisaṅkhāraviññāṇassa nirodho daṭṭhabbo. Dvīsu bhavesūti anāgāmimagge abhāvite sakadāgāmissa",
  "tika-abh01t0:405_3": "kāmadhātuyaṃ ye dve bhavā uppajjeyyuṃ, tesūti attho. Calatīti etena calanasabhāvameva",
  "tika-abh01t0:405_4": "dasseti, na acalanābhāvaṃ, tasmā acalanaṃ dassetvā puna calanaṃ dassetuṃ “tathāgatassa",
  "tika-abh01t0:405_5": "hī”tiādimāha. Yepi vā katthaci cattāropi magge samānapaṭipade disvā sabhāvato acalanameva",
  "tika-abh01t0:405_6": "gaṇheyyuṃ, tesaṃ taṃgahaṇanivāraṇatthaṃ “calatī”ti vuttaṃ, na calanāvadhāraṇatthanti",
  "tika-abh01t0:405_7": "yuttaṃ ubhayadassanaṃ. Atha vā yadipi kesañci cattāropi maggā samānapaṭipadā, tathāpi",
  "tika-abh01t0:405_8": "kilesindriyehi sijjhamānā paṭipadā tesaṃ vasena calanapakatikā evāti “calati”cceva",
  "tika-abh01t0:405_9": "vuttaṃ, na “na calatī”ti.",
  "tika-abh01t0:406": "Lokuttarakusalapakiṇṇakakathāvaṇṇanā niṭṭhitā.",
  "tika-abh01t0:407": "Paṭhamamaggavīsatimahānayavaṇṇanā",
  "tika-abh01t0:408": "357. Yassa pubbabhāge “maggaṃ bhāvemī”ti ajjhāsayo pavatto, so maggaṃ bhāveti. Evaṃ sabbattha ajjhāsayavisesena taṃtaṃbhāvanāviseso daṭṭhabbo.",
  "tika-abh01t0:409_0": "358. Chandādhipateyyantiādīsu ekacittakkhaṇe vattamānesu dhammesu kathaṃ chandassa",
  "tika-abh01t0:409_1": "taṃsahajātassa adhipatibhāvo vīriyādīnañcāti? Upanissayavasena. Yassa hi sace chandavato",
  "tika-abh01t0:409_2": "kusalaṃ nipphajjati, “ahaṃ nipphādessāmī”ti pavattamānassa kusalaṃ nipphannaṃ, tassa",
  "tika-abh01t0:409_3": "taṃsahajāto chando tena purimupanissayena visiṭṭho sahajātadhamme attano vase vatteti.",
  "tika-abh01t0:409_4": "Tasmiñca pavattamāne te pavattanti, nivattamāne nivattanti, tadanurūpabalā ca honti",
  "tika-abh01t0:409_5": "rājapurisā viyāti. Evaṃ vīriyādīsu. Sesadhammānaṃ pana katthaci vuttappakārappavattisabbhāvepi",
  "tika-abh01t0:409_6": "ataṃsabhāvattā adhipatibhāvo natthīti daṭṭhabbo.",
  "tika-abh01t0:410": "Dutiyamaggavaṇṇanā",
  "tika-abh01t0:411": "361. Ā-kārassa rassattaṃ katvā aññindriyaṃ vuttaṃ, ā-kāro ca dhammamariyādattho.",
  "tika-abh01t0:412": "Tatiyacatutthamaggavaṇṇanā",
  "tika-abh01t0:413_0": "362. Maggaṅgāni na pūrenti akiccakattā sammādiṭṭhiyāti adhippāyo. Mārento gacchatīti",
  "tika-abh01t0:413_1": "hi maggo, na cetāya māretabbaṃ atthīti. Mānassa diṭṭhisadisā pavatti ahamasmīti pavattamānassa",
  "tika-abh01t0:413_2": "diṭṭhiṭṭhāne ṭhānaṃ. Ālokasseva pavattikālo viyāti cirappavattiṃ sandhāyāha. Ekadesasāmaññena",
  "tika-abh01t0:413_3": "hi yathādhippetena upamā hotīti. Khāre vāti kaṭṭhādīnaṃ khāracchārikāyaṃ. Sammadditvāti",
  "tika-abh01t0:413_4": "kiledetvā. Chandoti taṇhā. Anusayoti taṇhā mānānusayo ca. Etasmiñca sutte asamūhatassa",
  "tika-abh01t0:413_5": "gandhassa samugghāṭanaṃ viya asamūhatamānādisamugghātaṃ dassentena aññamaññe kilese",
  "tika-abh01t0:413_6": "pajahatīti dassitanti ānītaṃ, na yathāvuttanayena upamāya vuttattāti daṭṭhabbaṃ.",
  "tika-abh01t0:413_7": "Nirantaraṃ pavattamāne citte tassa saṃkilesavodānakarā sāvajjānavajjā cetasikā uppajjamānā",
  "tika-abh01t0:413_8": "tassaṅgabhūtā avayavā viya hontīti “cittaṅgavasenā”ti vuttaṃ.",
  "tika-abh01t0:414": "Lokuttarakusalavaṇṇanā niṭṭhitā.",
  "tika-abh01t0:415": "Kusalakathāvaṇṇanā niṭṭhitā.",
  "tika-abh01t0:416": "Akusalapadaṃ",
  "tika-abh01t0:417": "Dhammuddesavāro",
  "tika-abh01t0:418": "Paṭhamacittakathāvaṇṇanā",
  "tika-abh01t0:419_0": "365. Kusale vuttanayaṃ anugantvā yathānurūpaṃ veditabbatāya “vuttanayenā”ti āha.",
  "tika-abh01t0:419_1": "Gantabbābhāvatoti bujjhitabbābhāvato. Diṭṭhiyā gatamattanti diṭṭhiyā gatimattaṃ gahaṇamattaṃ.",
  "tika-abh01t0:419_2": "Āsannakāraṇattā ayonisomanasikārassa visuṃ gahaṇaṃ ekantakāraṇattā ca. Satisaṃvaroti",
  "tika-abh01t0:419_3": "idha sītādīhi phuṭṭhassa appamajjanaṃ khamanaṃ daṭṭhabbaṃ. Pahānasaṃvaroti vīriyasaṃvaro.",
  "tika-abh01t0:420_0": "Assādadassananti assādadiṭṭhi. Phalaṭṭhena paccupaṭṭhānena asammāpaṭipattipaccupaṭṭhānomoho,",
  "tika-abh01t0:420_1": "sammāpaṭipattipaṭipakkhabhāvaggahaṇākāro vā. Sabbassa lobhassa abhijjhābhāve satipi",
  "tika-abh01t0:420_2": "visesayuttāya abhijjhāya kammapathappattāya idhuppajjamānāya lakkhaṇādiṃ dassetuṃ",
  "tika-abh01t0:420_3": "“sā parasampattīna”ntiādimāha. Attano pariṇāmanassa purecārikā taṇhābhirati abhirati.",
  "tika-abh01t0:421_0": "Anupaparikkhā moho. Mohavasena hi diṭṭhivasena vā avatthusmiṃ sānunayo adhimokkho",
  "tika-abh01t0:421_1": "uppajjatīti. Asatiyacitteti ahirikādīhi ārakkharahitacitte. Satirahitattā satipaṭipakkhattā",
  "tika-abh01t0:421_2": "cāti etena satirahitā satipaṭipakkhā ca akusalā khandhā eva micchāsatīti dasseti.",
  "tika-abh01t0:421_3": "Te pana upanāhādippavattiyaṃ cirakatādisallakkhaṇe paṭusaññāsampayuttā daṭṭhabbā.",
  "tika-abh01t0:421_4": "Sadarathādibhāvo avisesena kilesasampayogato vutto lahutādiekantapaṭipakkhānaṃ thinamiddhādīnaṃ",
  "tika-abh01t0:421_5": "kesañci idha abhāvā. Avūpasamoti asannisinnasabbhāvamāha. Anavaṭṭhānarasanti calanakiccaṃ.",
  "tika-abh01t0:421_6": "Cetaso avūpasameti nipphādetabbe payojane bhummaṃ, avūpasamapaccayabhūtaṃ ārammaṇaṃ",
  "tika-abh01t0:421_7": "vā “avūpasamo”ti vuttaṃ.",
  "tika-abh01t0:422": "Dhammuddesavārakathāvaṇṇanā niṭṭhitā.",
  "tika-abh01t0:423": "Niddesavārakathāvaṇṇanā",
  "tika-abh01t0:424": "377. Sahajātadhammesu akampanaṃ na kosajjesu akampanaṃ viya tappaṭipakkhabhāvato daṭṭhabbaṃ, taṃtaṃpāpakiriyāya ussahanavasena pana thiratā tattha akampanaṃ.",
  "tika-abh01t0:425": "381. Diṭṭhiyā virūpaṃ phanditanti tathā tathā sassatādivasena pavattā diṭṭhi eva vuccati. Tarantīti titthe viya pilavanti. Vipariyesatoti vatthussa viparītato.",
  "tika-abh01t0:426": "390. Sabhāvapaṭicchādanavasena pakatiattādiasantagahaṇassa aniccādīnaṃ niccādivisamagahaṇassa ca saññādivipariyesassa nissayattā “asantaṃ asamañca bujjhatī”ti vuttaṃ.",
  "tika-abh01t0:427": "Dutiyacittavaṇṇanā",
  "tika-abh01t0:428": "399. Kiñcāpi…pe… parāmasantassa uppajjatīti purimacittena avisesaṃ dasseti. Anussāhanāvasīdanabhāvena saṃhatabhāvo thinaṃ.",
  "tika-abh01t0:429": "Tatiyacittavaṇṇanā",
  "tika-abh01t0:430_0": "400. Idha mānena saddhiṃ pañca apaṇṇakaṅgānīti avirajjhanakaṅgāni uppattiarahaṅgāni",
  "tika-abh01t0:430_1": "hontīti attho daṭṭhabbo. Mānassa aniyatattā na niyatayevāpanakāti. Paṭṭhāne hi “saṃyojanaṃ",
  "tika-abh01t0:430_2": "dhammaṃ paṭicca saṃyojano dhammo uppajjati hetupaccayā”ti ettha “catukkhattuṃ kāmarāgena",
  "tika-abh01t0:430_3": "tikkhattuṃ paṭighena ca māno vicikicchā bhavarāgo tayopete sakadāgāmino saṃyojanānaṃ",
  "tika-abh01t0:430_4": "saṃyojanehi dasavidhā yojanā”ti dassitāya dasavidhāya yojanāya “kāmarāgasaṃyojanaṃ",
  "tika-abh01t0:430_5": "paṭicca mānasaṃyojanaṃ avijjāsaṃyojana”nti vatvā “kāmarāgasaṃyojanaṃ paṭicca avijjāsaṃyojana”nti",
  "tika-abh01t0:430_6": "“mānasaṃyojanaṃ paṭicca bhavarāgasaṃyojanaṃ avijjāsaṃyojana”nti ca vatvā “bhavarāgasaṃyojanaṃ",
  "tika-abh01t0:430_7": "paṭicca avijjāsaṃyojana”nti vuttāhi yojanāhi mānassa aniyatabhāvo pakāsito, tathā",
  "tika-abh01t0:430_8": "kilesadukepi. Idha ca vakkhati “dasavidhā saṃyojanānaṃ yojanā, tathā dasavidhā kilesāna”nti",
  "tika-abh01t0:430_9": "ca. Unnamanavaseneva sampaggaharaso, na vīriyaṃ viya taṃtaṃkiccasādhane abbhussāhanavasena.",
  "tika-abh01t0:430_10": "Omānassapi attānaṃ avaṃkatvā gahaṇaṃ sampaggahoti daṭṭhabbo.",
  "tika-abh01t0:431": "Catutthacittavaṇṇanā",
  "tika-abh01t0:432": "402. Pariharaṇatthaṃ vikkhittā hutvā ussāhaṃ janentā “pariharaṇatthaṃ saussāhā”ti vuttā, tesaṃ.",
  "tika-abh01t0:433": "Navamacittavaṇṇanā",
  "tika-abh01t0:434_0": "413. Visappanaaniṭṭharūpasamuṭṭhānavasena attano pavattiākāravasena ca visappanaraso.",
  "tika-abh01t0:434_1": "Doso upayogaphalesu aniṭṭhattā visasaṃsaṭṭhapūtimuttaṃ viya daṭṭhabbo. Anabhiratirasāti",
  "tika-abh01t0:434_2": "evaṃpakāresu paṭikkhepena rasavacanesu taṃtaṃpaṭipakkhakiccagahaṇaṃ daṭṭhabbaṃ. Kaṭukākāragati",
  "tika-abh01t0:434_3": "kaṭukañcukatā, attasampatti āvāsādi, parāyattatāya dāsabyaṃ viya daṭṭhabbaṃ. Yathā",
  "tika-abh01t0:434_4": "hi dāsabye sati dāso parāyatto hoti, evaṃ kukkucce sati taṃsamaṅgī. Na hi so attano",
  "tika-abh01t0:434_5": "dhammatāya pavattituṃ sakkoti kusaleti. Atha vā katākatākusalakusalānusocane āyattatāya",
  "tika-abh01t0:434_6": "tadubhayavasena kukkuccena taṃsamaṅgī hotīti dāsabyaṃ viya taṃ hoti.",
  "tika-abh01t0:435_0": "418. Viruddhākāroti viruddhassa puggalassa, cittassa vā ākāro viruddhabhāvo. Tena",
  "tika-abh01t0:435_1": "virujjhanaṃ virodhoti dasseti. Vacananti etaṃ nidassanamattaṃ daṭṭhabbaṃ. Sabbameva",
  "tika-abh01t0:435_2": "hi kiccaṃ etena kariyamānaṃ suropitaṃ sujanitaṃ na hotīti. Ropasaddavacanatthameva",
  "tika-abh01t0:435_3": "keci vaṇṇenti. Taṃ appamāṇanti kodhassa tathāpavattanasabhāvābhāvā aññena kenaci",
  "tika-abh01t0:435_4": "kāraṇena paripuṇṇatā siyāti sandhāya vuttaṃ.",
  "tika-abh01t0:436": "Ekādasamacittavaṇṇanā",
  "tika-abh01t0:437": "422. Vigatā cikicchāti cikicchituṃ dukkaratāya vuttaṃ, na sabbathā cikicchābhāvā vicikicchāyāti tadatthaṃ dasseti.",
  "tika-abh01t0:438": "424. Nicchayābhāvā asaṇṭhahanato cetaso pavattipaccayamattatāya “pavattiṭṭhitimatta”nti vuttaṃ.",
  "tika-abh01t0:439": "425. Ekaṃ ākāraṃ gantuṃ asamatthatāya attano āmukhaṃ sappanato osakkati.",
  "tika-abh01t0:440": "Dvādasamacittavaṇṇanā",
  "tika-abh01t0:441_0": "429. Uddhaccaṃ attano gahitākāre eva ṭhatvā bhamatīti ekārammaṇasmiṃyeva vipphandanaṃ",
  "tika-abh01t0:441_1": "hoti. Vicikicchā pana yadipi rūpādīsu ekasmiññevārammaṇe uppajjati, tathāpi “evaṃ",
  "tika-abh01t0:441_2": "nu kho, idaṃ nu kho”ti uppajjamānā “nanu kho, aññaṃ nu kho”ti aññaṃ gahetabbākāraṃ",
  "tika-abh01t0:441_3": "apekkhatīti nānārammaṇe calanaṃ hoti.",
  "tika-abh01t0:442_0": "“Evaṃsampadamidaṃ veditabba”nti ettāvatā imasmiṃ cittadvaye vuttapakiṇṇakaṃ dassetvā",
  "tika-abh01t0:442_1": "dvādasasu dassetuṃ “sabbesupī”tiādimāha. Kusalesupi ārammaṇādhipatiṃ anuddharitvā",
  "tika-abh01t0:442_2": "sahajātādhipatino eva uddhaṭattā idhāpi so eva uddharitabbo siyāti “sahajātādhipati",
  "tika-abh01t0:442_3": "labbhamānopi na uddhaṭo”ti vuttaṃ nārammaṇādhipatino alabbhamānattā. Sopi hi aṭṭhasu",
  "tika-abh01t0:442_4": "lobhasahagatesu labbhatīti. Sesopīti vīmaṃsato aññopi sahajātādhipati natthi, yo",
  "tika-abh01t0:442_5": "uddharitabbo siyā. Ārammaṇādhipatimhi vattabbameva natthi. Kañci dhammanti chandādīsu",
  "tika-abh01t0:442_6": "ekampi sahajātaṃ. Kusalattike tāva paṭiccavārādīsu “na hetupaccayā adhipatipaccayā”ti",
  "tika-abh01t0:442_7": "ekassapi pañhassa anuddhaṭattā paṭṭhāne paṭisiddhatā veditabbā. Aññathā hi “akusalaṃ",
  "tika-abh01t0:442_8": "dhammaṃ paṭicca akusalo dhammo uppajjati na hetupaccayā adhipatipaccayā”ti etassa",
  "tika-abh01t0:442_9": "vasena “eka”nti vattabbaṃ siyā.",
  "tika-abh01t0:443_0": "Dassanena pahātabbābhāvatoti dassanena pahātabbassa abhāvato, dassanena pahātabbesu",
  "tika-abh01t0:443_1": "vā abhāvato. Etena paṭisandhianākaḍḍhanato dassanena pahātabbesu anāgamananti tattha",
  "tika-abh01t0:443_2": "anāgamanena paṭisandhianākaḍḍhanaṃ sādheti. Anākaḍḍhanato anāgamanaṃ pana sādhetuṃ",
  "tika-abh01t0:443_3": "“tesu hī”tiādimāha. Ettheva paṭisandhidānaṃ bhaveyya. Tathā ca sati dassanena pahātabbaṃ",
  "tika-abh01t0:443_4": "siyā apāyagamanīyassa dassanena pahātabbabhāvato. Na cetaṃ dassanena pahātabbaṃ siyā,",
  "tika-abh01t0:443_5": "tasmā dassanena pahātabbavibhaṅge nāgatanti adhippāyo.",
  "tika-abh01t0:444_0": "Kathaṃ panetaṃ ñāyati “paṭisandhianākaḍḍhanato dassanena pahātabbesu anāgamana”nti?",
  "tika-abh01t0:444_1": "Dassanena pahātabbānaññeva nānākkhaṇikakammapaccayabhāvassa vuttattā. Duvidhā hi",
  "tika-abh01t0:444_2": "akusalā dassanena pahātabbā bhāvanāya pahātabbāti. Tattha bhāvanāya pahātabbacetanānaṃ",
  "tika-abh01t0:444_3": "nānākkhaṇikakammapaccayabhāvo na vutto, itarāsaññeva vutto. “Bhāvanāya pahātabbo",
  "tika-abh01t0:444_4": "dhammo neva dassanena na bhāvanāya pahātabbassa dhammassa kammapaccayena paccayo”ti",
  "tika-abh01t0:444_5": "ettha hi sahajātameva vibhattaṃ, na nānākkhaṇikanti. Tathā paccanīyepi “bhāvanāya",
  "tika-abh01t0:444_6": "pahātabbo dhammo neva dassanena na bhāvanāya pahātabbassa dhammassa ārammaṇapaccayena",
  "tika-abh01t0:444_7": "paccayo…pe… sahajātapaccayena…pe… upanissayapaccayena…pe…. Pacchājātapaccayena paccayo”ti",
  "tika-abh01t0:444_8": "ettakameva vuttaṃ, na vuttaṃ “kammapaccayena paccayo”ti. Itarattha ca vuttaṃ. Uddhaccasahagatā",
  "tika-abh01t0:444_9": "ca cetanā bhāvanāya pahātabbesu eva āgatāti nānākkhaṇikakammapaccayo na siyāti. Yadi",
  "tika-abh01t0:444_10": "siyā, bhāvanāya pahātabbacetanāya ca nānākkhaṇikakammapaccayabhāvo vucceyya, na tu",
  "tika-abh01t0:444_11": "vutto. Tasmā uddhaccasahagatā nānākkhaṇikakammapaccayabhāve sati dassanena pahātabbesu",
  "tika-abh01t0:444_12": "vattabbā siyā, tadabhāvā na vuttāti. Paṭisandhianākaḍḍhanato tattha anāgatāti ayametthādhippāyo.",
  "tika-abh01t0:444_13": "Nānākkhaṇikakammapaccayāvacanena pana bhāvanāya pahātabbānaṃ pavattivipākatā paṭikkhittā.",
  "tika-abh01t0:444_14": "Pavattivipākassapi hi nānākkhaṇikakammapaccayatā na sakkā nivāretuṃ. Vuttañca “sukhāya",
  "tika-abh01t0:444_15": "vedanāya sampayutto dhammo dukkhāya vedanāya sampayuttassa dhammassa kammapaccayena",
  "tika-abh01t0:444_16": "paccayo, nānākkhaṇikā”tiādi. Yadi bhāvanāya pahātabbānaṃ vipākadānaṃ natthi, kathaṃ",
  "tika-abh01t0:444_17": "te vipākadhammadhammā hontīti? Abhiññācittādīnaṃ viya vipākārahasabhāvattā. Yaṃ pana",
  "tika-abh01t0:444_18": "vuttaṃ “yasmiṃ samaye akusalaṃ cittaṃ uppannaṃ hoti upekkhāsahagataṃ uddhaccasampayuttaṃ…pe…",
  "tika-abh01t0:444_19": "avikkhepo hoti, imesu dhammesu ñāṇaṃ dhammapaṭisambhidā, tesaṃ vipāke ñāṇaṃ atthapaṭisambhidā”ti",
  "tika-abh01t0:444_20": "idampi tesaṃ vipākārahataññeva sandhāya vuttaṃ siyā. Idaṃ pana ṭhānaṃ suṭṭhu vicāretabbaṃ.",
  "tika-abh01t0:444_21": "Atthi hi ettha vacanokāso. Na hi vipāketi vacanaṃ vipākadhammavacanaṃ viya vipākārahataṃ vadatīti.",
  "tika-abh01t0:445": "Akusalapadavaṇṇanā niṭṭhitā.",
  "tika-abh01t0:446": "Abyākatapadaṃ",
  "tika-abh01t0:447": "Ahetukakusalavipākavaṇṇanā",
  "tika-abh01t0:448_0": "431. Tesu vipākābyākatantiādīnaṃ “bhājetvā dassetuṃ katame dhammā abyākatātiādi āraddha”nti",
  "tika-abh01t0:448_1": "etena sambandho. Tassāpīti etassa “uppattiṃ dīpetuṃ kāmā…pe… ādi vutta”nti etena",
  "tika-abh01t0:448_2": "sambandho. Upacitattāti yathā aññassa vipākaṃ paṭibāhitvā attano vipākābhimukhaṃ",
  "tika-abh01t0:448_3": "hoti tathā vaḍḍhitattā. Rūpādīnaṃ paccayānaṃ aññaviññāṇasādhāraṇattā asādhāraṇena",
  "tika-abh01t0:448_4": "vatthunā cakkhuviññāṇaṃ sotaviññāṇanti nāmaṃ uddhaṭaṃ. Cakkhādīnaṃ tikkhamandabhāve",
  "tika-abh01t0:448_5": "viññāṇānaṃ tikkhamandabhāvā visesapaccayattā ca.",
  "tika-abh01t0:449_0": "Cakkhusannissitañca taṃ rūpavijānanañcāti cakkhusannissitarūpavijānanaṃ. Evaṃlakkhaṇaṃ",
  "tika-abh01t0:449_1": "cakkhuviññāṇaṃ. Tattha cakkhusannissitavacanena rūpārammaṇaṃ aññaviññāṇaṃ paṭikkhipati.",
  "tika-abh01t0:449_2": "Rūpavijānanavacanena cakkhunissaye phassādayo nivatteti. Cakkhurūpavacanehi ca nissayato",
  "tika-abh01t0:449_3": "ārammaṇato ca vijānanaṃ vibhāveti. Rūpamattassa ārammaṇassa gahaṇaṃ kiccametassāti",
  "tika-abh01t0:449_4": "rūpamattārammaṇarasaṃ. Jhānaṅgavasenāti idaṃ dvipañcaviññāṇavajjesu vijjamānānaṃ",
  "tika-abh01t0:449_5": "upekkhāsukhadukkhekaggatānaṃ jhānaṅgikattā idhāpi taṃsadisānaṃ tadupacāraṃ katvā",
  "tika-abh01t0:449_6": "vuttaṃ. Na hi jhānapaccayattābhāve jhānaṅgatā atthi. Vuttañhi “jhānaṅgāni jhānasampayutta…pe…",
  "tika-abh01t0:449_7": "rūpānaṃ jhānapaccayena paccayo”ti. Etesañca jhānapaccayabhāvo paṭikkhitto. Yathāha",
  "tika-abh01t0:449_8": "“abyākataṃ dhammaṃ paṭicca abyākato dhammo uppajjati na jhānapaccayā. Pañcaviññāṇasahagataṃ",
  "tika-abh01t0:449_9": "ekaṃ khandhaṃ paṭicca tayo khandhā”tiādi. Jhānapaccayattābhāvepi vedanācittaṭṭhitīnaṃ",
  "tika-abh01t0:449_10": "upekkhādibhāvato tathābhūtānaṃ vacane aññaṭṭhānābhāvato ca dutiyarāsiniddeso.",
  "tika-abh01t0:450_0": "436. Vatthupaṇḍarattāti sayaṃ kaṇhadhammānaṃ appaṭipakkhattā sabhāvaparisuddhānaṃ",
  "tika-abh01t0:450_1": "pasādahadayavatthunissayānaṃ vasena paṇḍarasabhāvaṃ jātanti adhippāyo. Ayaṃ pana",
  "tika-abh01t0:450_2": "nayo catuvokāre na labbhatīti tattha bhavaṅgassa tato nikkhantākusalassa ca paṇḍaratā",
  "tika-abh01t0:450_3": "na siyā, tasmā tattha paṇḍaratāya kāraṇaṃ vattabbaṃ. Sabhāvo vāyaṃ cittassa paṇḍaratāti.",
  "tika-abh01t0:451_0": "439. Idampīti pi-saddo ṭhitimattasahitaṃ pubbe vuttaṃ vicikicchāsahagataṃ apekkhitvā",
  "tika-abh01t0:451_1": "vutto. Pakatiyāti anatikkamanena. Sopi viseso. Kāyappasādaṃ ghaṭṭetvā pasādapaccayesu",
  "tika-abh01t0:451_2": "mahābhūtesu paṭihaññatīti āpāthaṃ gantvā paṭihaññatīti attho. Yathā ca “rūpaṃ ārabbha",
  "tika-abh01t0:451_3": "uppanna”nti vutte na ārammaṇuppādānaṃ pubbāparakālatā hoti, evamidhāpi ghaṭṭanapaṭihananesu",
  "tika-abh01t0:451_4": "daṭṭhabbaṃ. Upamāpi ubhayaghaṭṭanadassanatthaṃ vuttā, na nissitanissayaghaṭṭanānaṃ",
  "tika-abh01t0:451_5": "pubbāparatādassanatthaṃ. Ettha ca bahiddhāti etaṃ nidassanamattaṃ. Ajjhattampi hi",
  "tika-abh01t0:451_6": "ārammaṇaṃ hotīti. Viññāṇadhātunissayabhūtehi vā aññaṃ “bahiddhā”ti vuttaṃ. Paṭighaṭṭanānighaṃso",
  "tika-abh01t0:451_7": "balavā hoti, tato eva iṭṭhāniṭṭhaphoṭṭhabbasamāyoge sukhadukkhapaccayā dhātuanuggahadhātukkhobhā ciraṃ anuvattanti.",
  "tika-abh01t0:452_0": "455. Aññesaṃ cittānaṃ sabhāvasuññatasabbhāvā manodhātubhāvo āpajjatīti ce? Na, visesasabbhāvā.",
  "tika-abh01t0:452_1": "Cakkhuviññāṇādīnañhi cakkhādinissitatā cakkhādīnaṃ savisayesu dassanādippavattibhāvatā",
  "tika-abh01t0:452_2": "ca viseso. Manoviññāṇassa pana anaññanissayamanopubbaṅgamatāya aññanissayaviññāṇassa",
  "tika-abh01t0:452_3": "anantarapaccayattābhāvena manodvāraniggamanamukhabhāvābhāvato ca sātisayavijānanakiccatā",
  "tika-abh01t0:452_4": "viseso. Tabbisesavirahā manomattā dhātu manodhātūti tividhā manodhātu eva vuccati,",
  "tika-abh01t0:452_5": "na visesamano. Tasmā ettha mano eva dhātu manodhātūti eva-saddo mattasaddattho daṭṭhabbo.",
  "tika-abh01t0:452_6": "Visesanivattanattho hi so viññāṇassāti. Manodvāraniggamanapavesamukhabhāvato pana",
  "tika-abh01t0:452_7": "manodhātuyā vijānanavisesaviraho daṭṭhabbo, tato eva manoviññāṇantipi na vuccati.",
  "tika-abh01t0:452_8": "Na hi taṃ viññāṇaṃ manato pavattaṃ manaso paccayo, nāpi manaso paccayabhūtaṃ manato",
  "tika-abh01t0:452_9": "pavattaṃ, dassanādīnaṃ pana paccayo, tehi ca pavattaṃ tesaṃ purecaraṃ anucarañcāti.",
  "tika-abh01t0:452_10": "Sammāsaṅkappoti avacanaṃ mahāvipākānaṃ viya janakasadisattābhāvato. Tattha hi tihetukato",
  "tika-abh01t0:452_11": "duhetukampi uppajjamānaṃ sammāsaṅkappatādīhi sadisaṃ sahetukatāyāti. Pañcaviññāṇasoteti",
  "tika-abh01t0:452_12": "ettha yathā paguṇaṃ ganthaṃ sajjhāyanto sajjhāyasote patitaṃ kañci kañci vācanāmaggaṃ",
  "tika-abh01t0:452_13": "na sallakkheti, evaṃ tathāgatassa asallakkhaṇā nāma natthi, na ca pañcaviññāṇasote",
  "tika-abh01t0:452_14": "jhānaṅgābhāvo idha avacanassa kāraṇaṃ. Yadi tadanantaraṃ niddeso taṃsotapatitatā,",
  "tika-abh01t0:452_15": "ito paresaṃ dvinnaṃ manoviññāṇadhātūnaṃ taṃsotapatitatā na siyā. Tasmā pañcaviññāṇānaṃ",
  "tika-abh01t0:452_16": "viya ahetukatāya maggapaccayavirahā ca vijjamānesupi vitakkavicāresu jhānaṅgadhammānaṃ",
  "tika-abh01t0:452_17": "dubbalattā pañcaviññāṇesu viya agaṇanupagabhāvā ca pañcaviññāṇasotapatitatā. Tato",
  "tika-abh01t0:452_18": "eva hi ahetukakiriyattayepi jhānaṅgāni balāni ca saṅgahavāre na uddhaṭāni, jhānapaccayakiccamattato",
  "tika-abh01t0:452_19": "pana paṭṭhāne dubbalānaṃ ettha vitakkādīnaṃ jhānapaccayatā vuttā.",
  "tika-abh01t0:453_0": "469. Samānavatthukaṃ anantarapaccayaṃ labhitvā uppajjamānaṃ santīraṇaṃ manodhātuto",
  "tika-abh01t0:453_1": "balavataraṃ hotīti taṃ yathārammaṇaṃ ārammaṇarasaṃ anubhavantaṃ iṭṭhe somanassasahagataṃ",
  "tika-abh01t0:453_2": "hoti, iṭṭhamajjhatte upekkhāsahagataṃ sātisayānubhavattā, tasmā “ayañhi iṭṭhārammaṇasmiṃ",
  "tika-abh01t0:453_3": "yevā”tiādi vuttaṃ. Voṭṭhabbanaṃ pana satipi balavabhāve vipākappavattiṃ nivattetvā",
  "tika-abh01t0:453_4": "visadisaṃ manaṃ karontaṃ manasikārakiccantarayogato vipāko viya anubhavanameva na",
  "tika-abh01t0:453_5": "hotīti sabbattha upekkhāsahagatameva hoti, tathā pañcadvārāvajjanaṃ manodvārāvajjanañca",
  "tika-abh01t0:453_6": "kiccavasena apubbattā.",
  "tika-abh01t0:454": "Ahetukakusalavipākavaṇṇanā niṭṭhitā.",
  "tika-abh01t0:455": "Aṭṭhamahāvipākacittavaṇṇanā",
  "tika-abh01t0:456_0": "498. Alobho abyākatamūlantiādīsu kusalapakkhe tāva alobhādosānaṃ niddesesu “yo tasmiṃ",
  "tika-abh01t0:456_1": "samaye alobho alubbhanā…pe… alobho kusalamūla”nti, “yo tasmiṃ samaye adoso adussanā…pe…",
  "tika-abh01t0:456_2": "adoso kusalamūla”nti ca vuttattā idhāpi taṃniddesesu “alobho abyākatamūla”nti “adoso",
  "tika-abh01t0:456_3": "abyākatamūla”nti vacanaṃ yujjeyya. Paññindriyādiniddesesu pana “paññāratanaṃ amoho",
  "tika-abh01t0:456_4": "dhammavicayo sammādiṭṭhī”ti evaṃ tatthapi vuttaṃ, na vuttaṃ “amoho kusalamūla”nti.",
  "tika-abh01t0:456_5": "Tasmā idhāpi “amoho abyākatamūla”nti pāṭhena na bhavitabbaṃ siyā. Alobhādosānaṃ viya",
  "tika-abh01t0:456_6": "amohassapi abyākatamūladassanatthaṃ panetaṃ vuttanti veditabbaṃ. Aviññattijanakatoti",
  "tika-abh01t0:456_7": "kāyavacīkammadvāranivāraṇaṃ karoti. Avipākadhammatoti manokammadvāranivāraṇañca.",
  "tika-abh01t0:456_8": "Vipākadhammānañhi kammadvāraṃ vuttanti. Tathā appavattitoti dānādipuññakiriyabhāvena",
  "tika-abh01t0:456_9": "appavattito. Etena puññakiriyavatthubhedameva nivāreti.",
  "tika-abh01t0:457_0": "Balavapaccayehīti payogena vinā nipphannehi ārammaṇādipaccayehi. Asaṅkhārikādīsu",
  "tika-abh01t0:457_1": "hi yena kenaci cittena kamme āyūhite asaṅkhārena appayogena kammakammanimittagatinimittapaccupaṭṭhāne",
  "tika-abh01t0:457_2": "paṭisandhi uppajjamānā asaṅkhārikā hoti, sasaṅkhārena sappayogena kammādipaccupaṭṭhāne",
  "tika-abh01t0:457_3": "sasaṅkhārikā. Bhavaṅgacutiyo pana paṭisandhisadisāva. Tadārammaṇañca kusalākusalāni",
  "tika-abh01t0:457_4": "viya asaṅkhārikaṃ sasaṅkhārikañca daṭṭhabbanti. Etesu balavaṃ dubbalañca vicāretuṃ",
  "tika-abh01t0:457_5": "“tattha sabbepi sabbaññubodhisattā”tiādimāha. Kālavasena pana pariṇamatīti appāyukasaṃvattanikakammabahule",
  "tika-abh01t0:457_6": "kāle taṃkammasahitasantānajanitasukkasoṇitapaccayānaṃ taṃmūlakānaṃ candasūriyavisamaparivattādijanitautāhārādivisamapaccayānañca vasena pariṇamati.",
  "tika-abh01t0:458": "Vipākuddhārakathāvaṇṇanā",
  "tika-abh01t0:459_0": "Yato yattako ca vipāko hoti, yasmiñca ṭhāne vipaccati, taṃ dassetuṃ vipākuddhārakathā",
  "tika-abh01t0:459_1": "āraddhā. Etthevāti ekāya cetanāya kamme āyūhiteyeva. Duhetukapaṭisandhivasena dvādasakamaggopi",
  "tika-abh01t0:459_2": "hoti, dvādasakappakāropīti attho. Ahetukapaṭisandhivasena ahetukaṭṭhakampi. Asaṅkhārikasasaṅkhārikānaṃ",
  "tika-abh01t0:459_3": "sasaṅkhārikaasaṅkhārikavipākasaṅkaraṃ anicchanto dutiyatthero “dvādasā”tiādimāha.",
  "tika-abh01t0:459_4": "Purimassa hi paccayatosasaṅkhārikaasaṅkhārikabhāvo, itaresaṃ kammato. Tatiyo tihetukato",
  "tika-abh01t0:459_5": "duhetukampi anicchanto “dasā”tiādimāha.",
  "tika-abh01t0:460_0": "Imasmiṃ vipākuddhāraṭṭhāne kammapaṭisandhivavatthānatthaṃ sāketapañhaṃ gaṇhiṃsu.",
  "tika-abh01t0:460_1": "Kammavasena vipākassa taṃtaṃguṇadosussadanimittataṃ dassetuṃ ussadakittanaṃ gaṇhiṃsu.",
  "tika-abh01t0:460_2": "Hetukittanaṃ idha paṭhamattherassa adhippāyena vuttaṃ. Dutiyattheravādādīsu visesaṃ",
  "tika-abh01t0:460_3": "tattha tattheva vakkhāmi. Ñāṇassa jaccandhādivipattinimittapaṭipakkhabhāvato tihetukaṃ",
  "tika-abh01t0:460_4": "atidubbalampi samānaṃ paṭisandhiṃ ākaḍḍhantaṃ duhetukaṃ ākaḍḍheyyāti “ahetukā na",
  "tika-abh01t0:460_5": "hotī”ti āha. Yaṃ pana paṭisambhidāmagge sugatiyaṃ jaccandhabadhirādivipattiyā ahetukaupapattiṃ",
  "tika-abh01t0:460_6": "vajjetvā gatisampattiyā sahetukopapattiṃ dassentena “gatisampattiyā ñāṇasampayutte",
  "tika-abh01t0:460_7": "katamesaṃ aṭṭhannaṃ hetūnaṃ paccayā upapatti hoti”cceva vuttaṃ. Tena ñāṇavippayuttena",
  "tika-abh01t0:460_8": "kammunā ñāṇasampayuttapaṭisandhi na hotīti dīpitaṃ hoti. Aññathā “sattannaṃ hetūnaṃ",
  "tika-abh01t0:460_9": "paccayā upapatti hotī”ti idampi vucceyya. Tathā hi “gatisampattiyā ñāṇasampayutte",
  "tika-abh01t0:460_10": "katamesaṃ aṭṭhannaṃ hetūnaṃ paccayā upapatti hoti? Kusalassa kammassa javanakkhaṇe",
  "tika-abh01t0:460_11": "tayo hetū kusalā tasmiṃ khaṇe jātacetanāya sahajātapaccayā honti. Tena vuccati kusalamūlapaccayāpi",
  "tika-abh01t0:460_12": "saṅkhārā. Nikantikkhaṇe dve hetū akusalā tasmiṃ khaṇe jātacetanāya sahajātapaccayā",
  "tika-abh01t0:460_13": "honti. Tena vuccati akusalamūlapaccayāpi saṅkhārā. Paṭisandhikkhaṇe tayo hetū abyākatā",
  "tika-abh01t0:460_14": "tasmiṃ khaṇe jātacetanāya sahajātapaccayā honti. Tena vuccati nāmarūpapaccayāpi viññāṇaṃ,",
  "tika-abh01t0:460_15": "viññāṇapaccayāpi nāmarūpa”nti vissajjitaṃ ñāṇasampayuttopapattiyaṃ.",
  "tika-abh01t0:461_0": "Evaṃ ñāṇavippayuttato ñāṇasampayuttupapattiyā ca vijjamānāya “gatisampattiyā ñāṇasampayutte",
  "tika-abh01t0:461_1": "katamesaṃ sattannaṃ hetūnaṃ paccayā upapatti hoti? Kusalassa kammassa javanakkhaṇe",
  "tika-abh01t0:461_2": "dve hetū kusalā”ti vatvā aññattha ca pubbe vuttanayeneva sakkā vissajjanaṃ kātunti.",
  "tika-abh01t0:461_3": "Yathā pana “ñāṇasampayutte sattannaṃ hetūnaṃ paccayā”ti avacanato ñāṇavippayuttato",
  "tika-abh01t0:461_4": "ñāṇasampayuttā paṭisandhi na hoti, evaṃ “gatisampattiyā ñāṇavippayutte channaṃ hetūnaṃ",
  "tika-abh01t0:461_5": "paccayā upapatti hoti”cceva vatvā “sattannaṃ hetūnaṃ paccayā”ti avacanato ñāṇasampayuttato",
  "tika-abh01t0:461_6": "ñāṇavippayuttāpi paṭisandhi na hotīti āpannaṃ. Etthāpi hi na na sakkā kammanikantikkhaṇesu",
  "tika-abh01t0:461_7": "tayo ca dve ca hetū yojetvā paṭisandhikkhaṇe dve yojetunti. Imassa pana therassa",
  "tika-abh01t0:461_8": "ayamadhippāyo siyā “kammasarikkhakavipākadassanavasena idha pāṭho sāvaseso kathito”ti.",
  "tika-abh01t0:461_9": "“Ñāṇasampayutte aṭṭhannaṃ hetūnaṃ paccayā”ti etthāpi pāṭhassa sāvasesatāpattīti ce?",
  "tika-abh01t0:461_10": "Na, dubbalassa duhetukakammassa ñāṇasampayuttavipākadāne asamatthattā. Tihetukassa",
  "tika-abh01t0:461_11": "pana ahetukavipaccane viya duhetukavipaccanepi natthi samatthatāvighātoti. Ārammaṇena",
  "tika-abh01t0:461_12": "vedanā parivattetabbāti santīraṇatadārammaṇe sandhāya vuttaṃ. Vibhāgaggahaṇasamatthatābhāvato",
  "tika-abh01t0:461_13": "hi cakkhuviññāṇādīni iṭṭhaiṭṭhamajjhattesu upekkhāsahagatāneva honti, kāyaviññāṇañca",
  "tika-abh01t0:461_14": "sukhasahagatameva paṭighaṭṭanāvisesenāti.",
  "tika-abh01t0:462_0": "Visesavatā kālena tadārammaṇapaccayasabbajavanavatā vipākappavattiṃ dassetuṃ “saṃvarāsaṃvare…pe…",
  "tika-abh01t0:462_1": "upagatassā”ti vuttaṃ aññakāle pañcaviññāṇādiparipuṇṇavipākappavattiabhāvā. Kakkaṭaka…pe…",
  "tika-abh01t0:462_2": "bhavaṅgotaraṇanti etena idaṃ dasseti – kedāre pūretvā nadīpavesanamaggabhūtaṃ mātikaṃ",
  "tika-abh01t0:462_3": "appavisitvā kakkaṭakamaggādinā amaggena nadīotaraṇaṃ viya cittassa javitvā bhavaṅgappavesanamaggabhūte",
  "tika-abh01t0:462_4": "tadārammaṇe anuppanne maggena vinā bhavaṅgotaraṇanti.",
  "tika-abh01t0:463_0": "Etesu tīsu moghavāresu dutiyo upaparikkhitvā gahetabbo. Yadi hi anulome vedanāttike",
  "tika-abh01t0:463_1": "paṭiccavārādīsu “āsevanapaccayā na magge dve”ti “na maggapaccayā āsevane dve”ti ca",
  "tika-abh01t0:463_2": "vuttaṃ siyā, sopi moghavāro labbheyya. Yadi pana voṭṭhabbanampi āsevanapaccayo siyā,",
  "tika-abh01t0:463_3": "kusalākusalānampi siyā. Na hi āsevanapaccayaṃ laddhuṃ yuttassa āsevanapaccayabhāvī",
  "tika-abh01t0:463_4": "dhammo āsevanapaccayoti avutto atthi. Voṭṭhabbanassa pana kusalākusalānaṃ āsevanapaccayabhāvo",
  "tika-abh01t0:463_5": "avutto. “Kusalaṃ dhammaṃ paṭicca kusalo dhammo uppajjati nāsevanapaccayā. Akusalaṃ",
  "tika-abh01t0:463_6": "dhammaṃ…pe… nāsevanapaccayā”ti vacanato paṭikkhittova. Athāpi siyā “asamānavedanānaṃ",
  "tika-abh01t0:463_7": "vasena evaṃ vutta”nti, evamapi yathā “āvajjanā kusalānaṃ khandhānaṃ akusalānaṃ khandhānaṃ",
  "tika-abh01t0:463_8": "anantarapaccayena paccayo”ti vuttaṃ, evaṃ “āsevanapaccayena paccayoti”pi vattabbaṃ",
  "tika-abh01t0:463_9": "siyā, jātibhedā na vuttanti ce? Bhūmibhinnassa kāmāvacarassa rūpāvacarādīnaṃ āsevanapaccayabhāvo",
  "tika-abh01t0:463_10": "viya jātibhinnassapi bhaveyyāti vattabbo eva siyā. Abhinnajātikassa ca vasena yathā",
  "tika-abh01t0:463_11": "“āvajjanā sahetukānaṃ khandhānaṃ anantarapaccayena paccayo”ti vuttaṃ, evaṃ “āsevanapaccayena",
  "tika-abh01t0:463_12": "paccayo”tipi vattabbaṃ siyā, na tu vuttaṃ. Tasmā vedanāttikepi saṅkhittāya gaṇanāya",
  "tika-abh01t0:463_13": "“āsevanapaccayā na magge ekaṃ, na maggapaccayā āsevane eka”nti evaṃ gaṇanāya niddhāriyamānāya",
  "tika-abh01t0:463_14": "voṭṭhabbanassa āsevanapaccayattassa abhāvā yathāvuttappakāro dutiyo moghavāro vīmaṃsitabbo.",
  "tika-abh01t0:464_0": "Voṭṭhabbanaṃ pana vīthivipākasantatiyā āvaṭṭanato āvajjanā, tato visadisassa javanassa",
  "tika-abh01t0:464_1": "karaṇato manasikāro ca. Evañca katvā paṭṭhāne “voṭṭhabbanaṃ kusalānaṃ khandhānaṃ",
  "tika-abh01t0:464_2": "anantarapaccayena paccayo”tiādi na vuttaṃ, “āvajjanā”icceva vuttaṃ. Tasmā voṭṭhabbanato",
  "tika-abh01t0:464_3": "catunnaṃ vā pañcannaṃ vā javanānaṃ ārammaṇapurejātaṃ bhavituṃ asakkontaṃ rūpādiāvajjanādīnaṃ",
  "tika-abh01t0:464_4": "paccayo bhavituṃ na sakkoti, ayametassa sabhāvoti javanāpāripūriyā dutiyo moghavāro",
  "tika-abh01t0:464_5": "dassetuṃ yutto siyā, ayampi aṭṭhakathāyaṃ anāgatattā suṭṭhu vicāretabbo. Bhavaṅgassa",
  "tika-abh01t0:464_6": "javanānubandhanabhūtattā “tadārammaṇaṃ bhavaṅga”nti vuttaṃ. Paṭṭhāne ca vuttaṃ “sahetukaṃ",
  "tika-abh01t0:464_7": "bhavaṅgaṃ ahetukassa bhavaṅgassa anantarapaccayena paccayo”ti, “ahetukaṃ bhavaṅgaṃ",
  "tika-abh01t0:464_8": "sahetukassa bhavaṅgassa anantarapaccayena paccayo”ti ca. Kusalākusalānaṃ sukhadukkhavipākamatto",
  "tika-abh01t0:464_9": "vipāko na iṭṭhāniṭṭhānaṃ vibhāgaṃ karoti, javanaṃ pana rajjanavirajjanādivasena iṭṭhāniṭṭhavibhāgaṃ",
  "tika-abh01t0:464_10": "karotīti “ārammaṇarasaṃ javanameva anubhavatī”ti vuttaṃ.",
  "tika-abh01t0:465_0": "Avijjamāne kārake kathaṃ āvajjanādibhāvena pavatti hotīti taṃ dassetuṃ pañcavidhaṃ",
  "tika-abh01t0:465_1": "niyāmaṃ nāma gaṇhiṃsu. Niyāmo ca dhammānaṃ sabhāvakiccapaccayabhāvavisesova. Taṃtaṃsadisaphaladānanti",
  "tika-abh01t0:465_2": "tassa tassa attano anurūpaphalassa dānaṃ. Sadisavipākadānanti ca anurūpavipākadānanti",
  "tika-abh01t0:465_3": "attho. Idaṃ vatthunti ekavacananiddeso ekagāthāvatthubhāvena kato. Jagatippadesoti",
  "tika-abh01t0:465_4": "yathāvuttato aññopi lokappadeso. Kālagatiupadhipayogapaṭibāḷhañhi pāpaṃ na vipacceyya,",
  "tika-abh01t0:465_5": "na padesapaṭibāḷhanti. Sabbaññutaññāṇapadaṭṭhānapaṭisandhiyādidhammānaṃ niyāmo dasasahassikampanapaccayabhāvo",
  "tika-abh01t0:465_6": "dhammaniyāmo. Ayaṃ idha adhippetoti etena niyāmavasena āvajjanādibhāvo, na kārakavasenāti etamatthaṃ dasseti.",
  "tika-abh01t0:466_0": "Imasmiṃ ṭhāneti soḷasavipākakathāṭhāne. Dvādasahi vāhetabbā nāḷiyantopamā na dvādasannaṃ",
  "tika-abh01t0:466_1": "cittānaṃ ekasmiṃ dvāre ekārammaṇe saha kiccakaraṇavasena vuttā, atha kho dvādasannaṃ",
  "tika-abh01t0:466_2": "ekasmiṃ dvāre sakiccakaraṇamattavasena. Ahetukapaṭisandhijanakasadisajavanānantaraṃ",
  "tika-abh01t0:466_3": "ahetukatadārammaṇaṃ dassento “catunnaṃ pana duhetukakusalacittānaṃ aññatarajavanassa…pe…",
  "tika-abh01t0:466_4": "patiṭṭhātī”ti āha. Ahetukapaṭisandhikassa pana tihetukajavane javite paṭisandhidāyakena",
  "tika-abh01t0:466_5": "kammena ahetukassa tadārammaṇassa nibbatti na paṭisedhitā. Evaṃ duhetukapaṭisandhikassapi",
  "tika-abh01t0:466_6": "tihetukānantaraṃ duhetukatadārammaṇaṃ appaṭisiddhaṃ daṭṭhabbaṃ. Paripuṇṇavipākassa",
  "tika-abh01t0:466_7": "ca paṭisandhijanakakammassa vasenāyaṃ vipākavibhāvanā tassā mukhanidassanamattamevāti",
  "tika-abh01t0:466_8": "pavattivipākassa ca ekassa tihetukādikammassa soḷasavipākacittādīni vuttanayena yojetabbāni.",
  "tika-abh01t0:466_9": "Tasmā yena kenaci kammunā ekena anekaṃ tadārammaṇaṃ pavattamānaṃ kammavisesābhāvā",
  "tika-abh01t0:466_10": "yesaṃ taṃ anubandhabhūtaṃ, tesaṃ javanasaṅkhātānaṃ paccayānaṃ visesena visiṭṭhaṃ",
  "tika-abh01t0:466_11": "hotīti javanenāyaṃ tadārammaṇaniyāmo vutto, na nānākammunā nibbattamānassa vasena.",
  "tika-abh01t0:466_12": "Evañca katvā paṭṭhāne “sahetuke khandhe aniccato dukkhato anattato vipassati. Kusalākusale",
  "tika-abh01t0:466_13": "niruddhe ahetuko vipāko tadārammaṇatā uppajjatī”ti ñāṇānantaraṃ ahetukatadārammaṇaṃ,",
  "tika-abh01t0:466_14": "“kusalākusale niruddhe sahetuko vipāko tadārammaṇatā uppajjatī”ti akusalānantarañca",
  "tika-abh01t0:466_15": "sahetukatadārammaṇaṃ vuttaṃ, na ca “taṃ etena therena adassita”nti katvā tassa paṭisedho kato hotīti.",
  "tika-abh01t0:467_0": "Yaṃ pana javanena…pe… taṃ kusalaṃ sandhāya vuttanti idaṃ kusalassa viya akusalassa",
  "tika-abh01t0:467_1": "sadiso vipāko natthīti katvā vuttaṃ. Sasaṅkhārikāsaṅkhārikaniyamanaṃ pana sandhāya",
  "tika-abh01t0:467_2": "tasmiṃ vutte akusalepi na taṃ na yujjatīti. Aṭṭhānametanti idaṃ niyamitādivasena",
  "tika-abh01t0:467_3": "yoniso ayoniso vā āvaṭṭite ayoniso yoniso vā vavatthāpanassa abhāvaṃ sandhāya vuttaṃ.",
  "tika-abh01t0:468_0": "Paṭisiddhanti avacanameva paṭisedhoti katvā vuttaṃ. Kāmataṇhānibbattena kammunā mahaggatalokuttarānubhavanavipāko",
  "tika-abh01t0:468_1": "na hotīti tattha tadārammaṇābhāvo veditabbo. Āpāthagate visaye tanninnaṃ bhavaṅgaṃ",
  "tika-abh01t0:468_2": "āvajjanaṃ uppādetīti āvajjanaṃ visaye ninnattā uppajjati. Bhavaṅgaṃ pana sabbadā",
  "tika-abh01t0:468_3": "savisaye ninnamevāti visayantaraviññāṇassa paccayo hutvāpi tadabhāvā vinā āvajjanena",
  "tika-abh01t0:468_4": "savisaye ninnattāva uppajjati. Ciṇṇattāti āvajjanena vinā bahulaṃ uppannapubbattā.",
  "tika-abh01t0:468_5": "Samudācārattāti āpāthagate visaye paṭisandhivisaye ca bahulaṃ uppāditapubbattā. Ciṇṇattāti",
  "tika-abh01t0:468_6": "vā puggalena āsevitabhāvo vutto. Samudācārattāti sayaṃ bahulaṃ pavattabhāvo. Nirodhassa",
  "tika-abh01t0:468_7": "anantarapaccayaṃ nevasaññānāsaññāyatananti idaṃ tadanantarameva nirodhaphusanaṃ sandhāya",
  "tika-abh01t0:468_8": "vuttaṃ, na arūpakkhandhānaṃ viya nirodhassa anantarapaccayabhāvaṃ. Nevasaññānāsaññāyatanaṃ",
  "tika-abh01t0:468_9": "pana kiñci parikammena vinā uppajjamānaṃ natthi. Parikammāvajjanameva tassa āvajjananti",
  "tika-abh01t0:468_10": "aññassa viya etassapi sāvajjanatāya bhavitabbaṃ.",
  "tika-abh01t0:469_0": "Ayaṃ panetthādhippāyo daṭṭhabbo – nevasaññānāsaññāyatanassa na nirodhassa anantarapaccayabhāve",
  "tika-abh01t0:469_1": "ninnāditā aññattha diṭṭhā atadatthaparikammabhāve ca uppattiyā, atha ca taṃ tassa",
  "tika-abh01t0:469_2": "anantarapaccayo hoti, tathā ca uppajjati. Evaṃ yathāvuttā manoviññāṇadhātu asatipi",
  "tika-abh01t0:469_3": "nirāvajjanuppattiyaṃ ninnādibhāve nirāvajjanā uppajjatīti. Evañca katvā “ariyamaggacittaṃ",
  "tika-abh01t0:469_4": "maggānantarāni phalacittānī”ti idaṃ vuttaṃ. Yadi hi nibbānārammaṇāvajjanābhāvaṃ sandhāyetaṃ",
  "tika-abh01t0:469_5": "vuttaṃ siyā, gotrabhuvodānāni nidassanāni siyuṃ teheva etesaṃ nirāvajjanatāsiddhito.",
  "tika-abh01t0:469_6": "Phalasamāpattikāle ca “parittārammaṇaṃ mahaggatārammaṇaṃ anulomaṃ phalasamāpattiyā",
  "tika-abh01t0:469_7": "anantarapaccayena paccayo”ti vacanato samānārammaṇāvajjanarahitattā “maggānantarāni",
  "tika-abh01t0:469_8": "phalacittānī”ti evaṃ phalasamāpatticittāni na vajjetabbāni siyuṃ, gotrabhuvodānāni",
  "tika-abh01t0:469_9": "pana yadipi nibbāne ciṇṇāni samudācārāni ca na honti, ārammaṇantare ciṇṇasamudācārāneva.",
  "tika-abh01t0:469_10": "Phalasamāpatticittāni ca maggavīthito uddhaṃ tadatthaparikammasabbhāvāti tesaṃ gahaṇaṃ",
  "tika-abh01t0:469_11": "na kataṃ, anulomānantarañca phalasamāpatticittaṃ ciṇṇaṃ samudācāraṃ, na nevasaññānāsaññāyatanānantaraṃ",
  "tika-abh01t0:469_12": "maggānantarassa viya tadatthaparikammābhāvāti “nirodhā vuṭṭhahantassā”ti tañca nidassanaṃ.",
  "tika-abh01t0:469_13": "Ārammaṇena pana vinā nuppajjatīti idaṃ etassa mahaggatārammaṇattābhāvā pucchaṃ kāretvā",
  "tika-abh01t0:469_14": "ārammaṇaniddhāraṇatthaṃ vuttaṃ.",
  "tika-abh01t0:470_0": "Tatthāti vipākakathāyaṃ. Jaccandhapīṭhasappiupamānidassanaṃ vipākassa nissayena vinā",
  "tika-abh01t0:470_1": "appavattidassanatthaṃ. Visayaggāhoti idaṃ cakkhādīnaṃ savisayaggahaṇena cakkhuviññāṇādivipākassa",
  "tika-abh01t0:470_2": "dassanatthaṃ vuttaṃ. Upanissayato cakkhādīnaṃ dassanādiatthato ca tasseva vipākassa",
  "tika-abh01t0:470_3": "dassanatthaṃ “upanissayamatthaso”ti vuttaṃ. Hadayavatthumevāti yathā purimacittāni",
  "tika-abh01t0:470_4": "hadayavatthunissitāni ca pasādavatthuanugatāni ca aññārammaṇāni honti, na evaṃ bhavaṅgaṃ,",
  "tika-abh01t0:470_5": "taṃ panetaṃ vatthārammaṇantararahitaṃ kevalaṃ hadayavatthumeva nissāya pavattatīti",
  "tika-abh01t0:470_6": "vuttaṃ hoti. Hadayarūpavatthukanti idhāpi aññavatthānugatanti adhippāyo veditabbo.",
  "tika-abh01t0:470_7": "Makkaṭakassa hi suttārohaṇaṃ viya pasādavatthukaṃ cittaṃ, suttena gamanādīni viya",
  "tika-abh01t0:470_8": "tadanugatāni sesacittānīti. Suttaghaṭṭanamakkaṭakacalanāni viya pasādaghaṭṭanabhavaṅgacalanāni",
  "tika-abh01t0:470_9": "saha hontīti dīpanato “ekekaṃ…pe… āgacchatī”tipi dīpeti.",
  "tika-abh01t0:471_0": "Bhavaṅgassa āvaṭṭitakāloti idaṃ dovārikasadisānaṃ cakkhuviññāṇādīnaṃ pādaparimajjakasadisassa",
  "tika-abh01t0:471_1": "āvajjanassa saññādānasadiso anantarapaccayabhāvo eva bhavaṅgāvaṭṭananti katvā vuttaṃ.",
  "tika-abh01t0:471_2": "Vipākamanodhātuādīnaṃ adisvāva sampaṭicchanādikaraṇaṃ gāḷhaggahaṇamattaputhulacaturassabhāvavijānanamattakahāpaṇabhāvavijānanamattakammopanayanamattasāmaññavasena",
  "tika-abh01t0:471_3": "vuttaṃ, na gāḷhaggāhakādīnaṃ kahāpaṇadassanassa abhāvo taṃsamānabhāvo ca sampaṭicchanādīnaṃ",
  "tika-abh01t0:471_4": "adhippetoti veditabbo.",
  "tika-abh01t0:472_0": "Paṇḍaraṃ etanti paṇḍararūpadassanasāmaññato cakkhuviññāṇameva dassanakiccaṃ sādhetīti",
  "tika-abh01t0:472_1": "dīpanaṃ veditabbaṃ. Evaṃ sotadvārādīsupi yojetabbaṃ savanādivasena. Santāpanavasena",
  "tika-abh01t0:472_2": "guḷasīlo guḷappayojano vā goḷiyako. Upanissayatoti na upanissayapaccayaṃ sandhāya",
  "tika-abh01t0:472_3": "vuttaṃ. Yasmiṃ pana asati yo na hoti, so idha “upanissayo”ti adhippeto. Ālokasannissitanti",
  "tika-abh01t0:472_4": "idampi āloke sati sabbhāvaṃ sandhāya vuttaṃ, na upanissayapaccayataṃ. Mandathāmagataṃ",
  "tika-abh01t0:472_5": "nāma kiriyacittassa paccayabhāvaṃ anupagantvā sayameva pavattamānaṃ.",
  "tika-abh01t0:473_0": "Asaṅkhārikasasaṅkhārikesu dosaṃ disvāti na kammassa viruddhasabhāvena vipākena bhavitabbanti",
  "tika-abh01t0:473_1": "asaṅkhārikakammassa sasaṅkhārikavipākesu, sasaṅkhārikakammassa ca asaṅkhārikavipākesu",
  "tika-abh01t0:473_2": "dosaṃ disvā. Ahetukānaṃ pana rūpādīsu abhinipātamattādikiccānaṃ na sasaṅkhārikaviruddho",
  "tika-abh01t0:473_3": "sabhāvoti asaṅkhārikatā natthi, asaṅkhārikaviruddhasabhāvābhāvā nāpi sasaṅkhārikatāti",
  "tika-abh01t0:473_4": "ubhayāvirodhā ubhayenapi tesaṃ nibbattiṃ anujānāti. Cittaniyāmanti tadārammaṇaniyāmaṃ.",
  "tika-abh01t0:473_5": "Kiriyato pañcāti imesaṃ…pe… patiṭṭhātīti kiriyajavanānantarañca tadārammaṇaṃ vuttaṃ.",
  "tika-abh01t0:473_6": "Paṭṭhāne pana “kusalākusale niruddhe vipāko tadārammaṇatā uppajjatī”ti vipākadhammadhammānameva",
  "tika-abh01t0:473_7": "anantarā tadārammaṇaṃ vuttaṃ. Kusalattike ca “sekkhā vā puthujjanā vā kusalaṃ aniccato”tiādinā",
  "tika-abh01t0:473_8": "kusalākusalajavanameva vatvā tadanantaraṃ tadārammaṇaṃ vuttaṃ, na abyākatānantaraṃ,",
  "tika-abh01t0:473_9": "na ca katthaci kiriyānantaraṃ tadārammaṇassa vuttaṭṭhānaṃ dissati. Vijjamāne ca tasmiṃ",
  "tika-abh01t0:473_10": "avacane kāraṇaṃ natthi, tasmā upaparikkhitabbo eso theravādo. Vipphārikañhi javanaṃ",
  "tika-abh01t0:473_11": "nāvaṃ viya nadīsoto bhavaṅgaṃ anubandhatīti yuttaṃ, na pana chaḷaṅgupekkhavato santavuttiṃ",
  "tika-abh01t0:473_12": "kiriyajavanaṃ paṇṇapuṭaṃ viya nadīsototi.",
  "tika-abh01t0:474_0": "Piṇḍajavanaṃ javatīti kusalākusalakiriyajavanāni piṇḍetvā kathitānīti tathā kathitāni",
  "tika-abh01t0:474_1": "javanāni piṇḍitāni viya vuttāni, ekasmiṃ vā tadārammaṇe piṇḍetvā dassitāni hutvā",
  "tika-abh01t0:474_2": "javitāneva vuttāni. Imañca pana piṇḍajavanaṃ vadantena akusalato cattāriyeva upekkhāsahagatāni",
  "tika-abh01t0:474_3": "gahetvā dvādasupekkhāsahagatajavanāni piṇḍitāni viya vuttāni. Paṭṭhāne pana “kusalaṃ",
  "tika-abh01t0:474_4": "assādeti abhinandati, taṃ ārabbha rāgo uppajjati. Diṭṭhi, vicikicchā, uddhaccaṃ,",
  "tika-abh01t0:474_5": "domanassaṃ uppajjati. Akusale niruddhe vipāko tadārammaṇatā uppajjatī”ti vuttattā",
  "tika-abh01t0:474_6": "itarāni dve iṭṭhārammaṇe pavattavicikicchuddhaccasahagatānipi kusalavipāke tadārammaṇe",
  "tika-abh01t0:474_7": "piṇḍetabbāni siyuṃ. Tesaṃ pana anantaraṃ ahetukavipākeneva tadārammaṇena bhavitabbaṃ,",
  "tika-abh01t0:474_8": "so ca santīraṇabhāveneva gahitoti apubbaṃ gahetabbaṃ natthi. Ahetuke ca piṇḍetabbaṃ",
  "tika-abh01t0:474_9": "nārahantīti adhippāyena na piṇḍetīti.",
  "tika-abh01t0:475_0": "Tihetukajavanāvasāne panetthāti etasmiṃ dutiyavāde tihetukajavanāvasāne tihetukatadārammaṇaṃ",
  "tika-abh01t0:475_1": "yuttanti dassetuṃ yuttaṃ vadati javanasamānattā, nālabbhamānattā aññassa. Paṭhamattherena",
  "tika-abh01t0:475_2": "akusalānantaraṃ vuttassa ahetukatadārammaṇassa, kusalānantaraṃ vuttassa ca sahetukatadārammaṇassa",
  "tika-abh01t0:475_3": "akusalānantaraṃ uppattiṃ vadantassa hi paṭisandhijanakaṃ tihetukakammaṃ duhetukāhetukaṃ",
  "tika-abh01t0:475_4": "vipākaṃ janayantampi tihetukajavanānantaraṃ na janetīti na ettha kāraṇaṃ dissatīti",
  "tika-abh01t0:475_5": "evaṃ yuttaṃ gahetabbaṃ avuttampīti adhippāyo. Atha vā tasmiṃ tasmiṃ theravāde yena",
  "tika-abh01t0:475_6": "adhippāyena sasaṅkhārāsaṅkhāravidhānādi vuttaṃ, taṃ teneva adhippāyena yuttaṃ gahetabbaṃ,",
  "tika-abh01t0:475_7": "na adhippāyantaraṃ adhippāyantarena āloḷetabbanti attho. Hetusadisamevāti janakakammahetusadisameva.",
  "tika-abh01t0:475_8": "Mahāpakaraṇe āvi bhavissatīti mahāpakaraṇe āgatapāḷiyā pākaṭaṃ uppattividhānaṃ āvi",
  "tika-abh01t0:475_9": "bhavissatīti adhippāyena vadati.",
  "tika-abh01t0:476": "Kāmāvacarakusalavipākakathāvaṇṇanā niṭṭhitā.",
  "tika-abh01t0:477": "Rūpāvacarārūpāvacaravipākakathāvaṇṇanā",
  "tika-abh01t0:478_0": "499. Anantarāyenāti parihānipaccayavirahena. Paṭipadādibhedoti paṭipadārammaṇabhedo.",
  "tika-abh01t0:478_1": "Tathā hi dukkhapaṭipadaṃ dandhābhiññaṃ jhānaṃ uppādetvā punappunaṃ samāpajjantassa",
  "tika-abh01t0:478_2": "taṃ jhānaṃ taṃpaṭipadameva hoti. Etasmiṃ aparihīne tassa vipāko nibbattamāno tappaṭipadova",
  "tika-abh01t0:478_3": "bhavituṃ arahatīti. Chandādhipateyyādibhāvo pana tasmiṃ khaṇe vijjamānānaṃ chandādīnaṃ",
  "tika-abh01t0:478_4": "adhipatipaccayabhāvena hoti, na āgamanavasena. Tathā hi ekameva jhānaṃ nānākkhaṇesu",
  "tika-abh01t0:478_5": "nānādhipateyyaṃ hoti. Catutthajjhānasseva hi caturiddhipādabhāvena bhāvanā hoti,",
  "tika-abh01t0:478_6": "tasmā vipākassa āgamanavasena chandādhipateyyāditā na vuttā.",
  "tika-abh01t0:479": "Rūpāvacarārūpāvacaravipākakathāvaṇṇanā niṭṭhitā.",
  "tika-abh01t0:480": "Lokuttaravipākakathāvaṇṇanā",
  "tika-abh01t0:481_0": "505. Yathā vaṭṭaṃ ācinati, tathā taṇhādīhi abhisaṅkhataṃ lokiyakammaṃ upacitanti",
  "tika-abh01t0:481_1": "vuccati. Lokuttaraṃ pana evaṃ na hotīti tathā na vuttaṃ. Suddhāgamanavasenāti animittāppaṇihitanāmadāyakehi",
  "tika-abh01t0:481_2": "saguṇārammaṇehi vijjamānehipi phalassa suññatanāmadānadīpane aggahitabhāveneva avomissenāti",
  "tika-abh01t0:481_3": "attho. Āgamanato suññatāppaṇihitanāmavato maggassa āgamanīyaṭṭhāne ṭhatvā attano",
  "tika-abh01t0:481_4": "phalassa nāmattayadānaṃ yojitaṃ, itarassapi pana tatheva yojetabbaṃ. Nayamattadassanañhetaṃ.",
  "tika-abh01t0:481_5": "Saguṇārammaṇehi pana nāmattayavato aniccānupassanānantarassapi maggassa āgamanīyaṭṭhāne",
  "tika-abh01t0:481_6": "ṭhatvā attano phalassa nāmattayadānaṃ na nivāritanti. Vaḷañjanakaphalasamāpattiyā",
  "tika-abh01t0:481_7": "ca vipassanāgamanavasena nāmalābhe maggassa viya animittanāmalābho na siyā. Yathā",
  "tika-abh01t0:481_8": "pana maggānantarassa viya vaḷañjanakaphalasamāpattiyāpi jhānapaṭipadābhedo hoti,",
  "tika-abh01t0:481_9": "evaṃ suññatādināmalābhe sati animittanāmañca labhatīti. Avūpasantāyāti idaṃ kenaci",
  "tika-abh01t0:481_10": "aññena anantaritattā tādisāya eva saddhāya…pe… paññāya ca anantarapaccayabhāvaṃ sandhāya",
  "tika-abh01t0:481_11": "vuttaṃ. Tena chandādayopi attano anantarasadisānaṃ chandādīnaṃ uppādakā adhipatibhūtā",
  "tika-abh01t0:481_12": "adhipatibhūte eva uppādentīti imamatthaṃ dīpeti.",
  "tika-abh01t0:482_0": "555. Kilesasamucchedakassa maggassa sammādiṭṭhiādikassa niyyānikasabhāvassa phalenapi",
  "tika-abh01t0:482_1": "paṭippassaddhakilesena niyyānasabhāveneva bhavitabbaṃ, tasmā phalepi “maggaṅgaṃ maggapariyāpanna”nti",
  "tika-abh01t0:482_2": "vuttaṃ. Evañca katvā maggavibhaṅge phalesu ca aṭṭhaṅgiko pañcaṅgiko ca maggo uddhaṭo,",
  "tika-abh01t0:482_3": "evaṃ bojjhaṅgāpīti. Maggaṃ upādāyāti maggasadisatāya maggoti imamatthaṃ sandhāyāha.",
  "tika-abh01t0:483": "Lokuttaravipākakathāvaṇṇanā niṭṭhitā.",
  "tika-abh01t0:484": "Akusalavipākakathāvaṇṇanā",
  "tika-abh01t0:485": "556. Iṭṭhaiṭṭhamajjhattesu viya na aniṭṭhaaniṭṭhamajjhattesu santīraṇaviseso atthi, aniṭṭhārammaṇameva pana adhimattaṃ mandañca evaṃ dvidhā vuttaṃ.",
  "tika-abh01t0:486": "Akusalavipākakathāvaṇṇanā niṭṭhitā.",
  "tika-abh01t0:487": "Kiriyābyākataṃ",
  "tika-abh01t0:488": "Manodhātucittavaṇṇanā",
  "tika-abh01t0:489_0": "566. Vātapupphanti moghapupphaṃ. Taṃ acchinnepi rukkhe na phalati, chinnarukkhapupphaṃ",
  "tika-abh01t0:489_1": "pana acchinne phaleyya. Evaṃ acchinnabhavamūlassapi pavattamānaṃ yaṃ na phalati,",
  "tika-abh01t0:489_2": "taṃ vātapupphasadisaṃ. Itarasseva pana pavattamānaṃ chinnarukkhapupphasadisaṃ. Tañhi",
  "tika-abh01t0:489_3": "acchinne bhavamūle phaleyyāti.",
  "tika-abh01t0:490": "Kiriyamanoviññāṇadhātucittavaṇṇanā",
  "tika-abh01t0:491_0": "568. Loluppataṇhā pahīnāti imassa cittassa paccayabhūtā purimā pavatti dassitā. Idaṃ",
  "tika-abh01t0:491_1": "pana cittaṃ vicāraṇapaññārahitanti kevalaṃ somanassamattaṃ uppādentassa hotīti. Evaṃ",
  "tika-abh01t0:491_2": "cetiyapūjādīsupi daṭṭhabbaṃ. Vattaṃ karontoti idaṃ vattaṃ karontassa phoṭṭhabbārammaṇe",
  "tika-abh01t0:491_3": "kāyadvāracittappavattiṃ sandhāya vuttaṃ. Pañcadvārānugataṃ hutvā labbhamānaṃ sandhāya",
  "tika-abh01t0:491_4": "pañcadvāre eva vā loluppataṇhāpahānādipaccavekkhaṇahetubhūtaṃ idameva pavattiṃ sandhāya",
  "tika-abh01t0:491_5": "tattha tattha “iminā cittena somanassito hotī”ti vuttanti “evaṃ tāva pañcadvāre labbhatī”ti",
  "tika-abh01t0:491_6": "āha. Atītaṃsādīsu appaṭihataṃ ñāṇaṃ vatvā “imehi tīhi dhammehi samannāgatassa buddhassa",
  "tika-abh01t0:491_7": "bhagavato sabbaṃ kāyakammaṃ ñāṇānuparivattī”tiādivacanato “bhagavato idaṃ uppajjatī”ti",
  "tika-abh01t0:491_8": "vuttavacanaṃ vicāretabbaṃ. Ahetukassa mūlābhāvena suppatiṭṭhitatā natthīti balabhāvo",
  "tika-abh01t0:491_9": "aparipuṇṇo, tasmā uddesavāre “samādhibalaṃ hoti, vīriyabalaṃ hotī”ti na vuttaṃ. Tato",
  "tika-abh01t0:491_10": "eva hi ahetukānaṃ saṅgahavāre jhānaṅgāni ca na uddhaṭāni. Teneva imasmimpi ahetukadvaye",
  "tika-abh01t0:491_11": "balāni anuddesāsaṅgahitāni. Yasmā pana vīriyassa vijjamānattā sesāhetukehi balavaṃ,",
  "tika-abh01t0:491_12": "yasmā ca ettha vitakkādīnaṃ jhānapaccayamattatā viya samādhivīriyānaṃ balamattatā",
  "tika-abh01t0:491_13": "atthi, tasmā niddesavāre “samādhibalaṃ vīriyabala”nti vatvā ṭhapitaṃ. Yasmā pana",
  "tika-abh01t0:491_14": "neva kusalaṃ nākusalaṃ, tasmā sammāsamādhi micchāsamādhīti, sammāvāyāmo micchāvāyāmoti",
  "tika-abh01t0:491_15": "ca na vuttanti adhippāyo. Evaṃ sati mahākiriyacittesu ca etaṃ na vattabbaṃ siyā,",
  "tika-abh01t0:491_16": "vuttañca, tasmā sammā, micchā vā niyyānikasabhāvābhāvato maggapaccayabhāvaṃ appattā",
  "tika-abh01t0:491_17": "samādhivāyāmā idha tathā na vuttāti daṭṭhabbā.",
  "tika-abh01t0:492_0": "574. Indriyaparopariyattaāsayānusayasabbaññutānāvaraṇañāṇāni imassānantaraṃ uppajjamānāni",
  "tika-abh01t0:492_1": "yamakapāṭihāriyamahākaruṇāsamāpattiñāṇāni ca imassa anantaraṃ uppannaparikammānantarāni",
  "tika-abh01t0:492_2": "iminā āvajjitārammaṇeyeva pavattantīti āha “cha…pe… gaṇhantī”ti. Mahāvisayattā mahāgajo",
  "tika-abh01t0:492_3": "viya mahantanti mahāgajaṃ.",
  "tika-abh01t0:493": "Rūpāvacarārūpāvacarakiriyacittavaṇṇanā",
  "tika-abh01t0:494": "577. Idāni yāni kiriyāni jātāni, tāni veditabbānīti evaṃ yojanā kātabbā. Attabhāvoti pañcakkhandhā vuccanti.",
  "tika-abh01t0:495": "Cittuppādakaṇḍavaṇṇanā niṭṭhitā.",
  "tika-abh01t0:496": "2. Rūpakaṇḍaṃ",
  "tika-abh01t0:497": "Uddesavaṇṇanā",
  "tika-abh01t0:498_0": "Idāni rūpamabyākataṃ bhājetabbaṃ, tañca kenaci samayavavatthānaṃ katvā na sakkā bhājetuṃ.",
  "tika-abh01t0:498_1": "Na hi rūpassa cittuppādena samayavavatthānaṃ sakkā kātuṃ acittasamuṭṭhānasabbhāvato,",
  "tika-abh01t0:498_2": "cittasamuṭṭhānassa ca anekacittasamuṭṭhānatāya rūpasamuṭṭhāpakacittānañca kesañci",
  "tika-abh01t0:498_3": "katthaci asamuṭṭhāpanatāya vavatthānābhāvato, viññattidvayavajjitassa rūpassa acittasahabhubhāvato",
  "tika-abh01t0:498_4": "ca, na ca rūpānaṃ upasampajja viharaṇena samayavavatthānaṃ yujjati mahaggatappamāṇānaṃ",
  "tika-abh01t0:498_5": "jhānānaṃ viya rūpānaṃ upasampajja vihātabbatābhāvā, upādārūpehi ca na yujjati tesaṃ",
  "tika-abh01t0:498_6": "sahajātādipaccayabhāvena appavattanato, nāpi mahābhūtehi yujjati kesañci mahābhūtānaṃ",
  "tika-abh01t0:498_7": "kehici upādārūpehi vinā pavattito asamānakālānañca sabbhāvato. Na hi “yasmiṃ samaye",
  "tika-abh01t0:498_8": "pathavīdhātu uppannā hoti, tasmiṃ samaye cakkhāyatanaṃ hotī”ti sakkā vattuṃ sotādinissayabhūtāya",
  "tika-abh01t0:498_9": "pathaviyā cittādisamuṭṭhānāya ca saha cakkhāyatanassa abhāvā. Evaṃ sotāyatanādīsupi yojetabbaṃ.",
  "tika-abh01t0:499_0": "Mahābhūtehi asamānakālāni viññattiupacayādīnipi tasmiṃ samaye hontīti na sakkā vattunti.",
  "tika-abh01t0:499_1": "Ekasmiñca kāle anekāni kalāpasahassāni uppajjanti pavattanti ca, na arūpadhammānaṃ",
  "tika-abh01t0:499_2": "viya rūpānaṃ kalāpadvayasahābhāvo atthi. Ekasmiñca kalāpe vattamāne eva aññassa nirodho,",
  "tika-abh01t0:499_3": "aññassa cuppatti hotīti sabbathā rūpābyākataṃ samayavavatthānaṃ katvā na sakkā vibhajituṃ.",
  "tika-abh01t0:499_4": "Ekakādīhi pana nayehi na hetuādinā sabhāvena vibhajituṃ sakkāti tathā vibhajanatthaṃ",
  "tika-abh01t0:499_5": "cittuppādakaṇḍe tāva avibhattaṃ abyākataṃ atthīti dassetuṃ samayavavatthānena vinā",
  "tika-abh01t0:499_6": "abyākatassa sabhāvatoyeva niddese ekadesaṃ niddisitvā nigamanakaraṇassa anupapattito",
  "tika-abh01t0:499_7": "ca vibhattañca avibhattañca sabbaṃ saṅgaṇhanto āha “katame dhammā abyākatā? Kusalā…pe…",
  "tika-abh01t0:499_8": "asaṅkhatā ca dhātu. Ime dhammā abyākatā”ti. Avibhatte hi vibhajitabbe dassite vibhajanaṃ",
  "tika-abh01t0:499_9": "yuttaṃ ñātuṃ icchāya uppāditāyāti. Ettha pana vipākakiriyābyākataṃ vibhattattā na",
  "tika-abh01t0:499_10": "vibhajitabbaṃ, asaṅkhatā ca dhātu bhedābhāvato. Yaṃ panettha bhedayuttattā avibhattattā",
  "tika-abh01t0:499_11": "ca vibhajitabbaṃ, taṃ vibhajanto āha “tattha katamaṃ sabbaṃ rūpa”ntiādi. Ayamettha pāḷiyojanā.",
  "tika-abh01t0:500_0": "Nayaṃ dassetvāti ettha heṭṭhā gahaṇameva nayadassanaṃ. Taṃ vipākesu katvā viññātattā",
  "tika-abh01t0:500_1": "kiriyābyākatesu nissaṭṭhaṃ. Kāmāvacarādibhāvena vattabbassa kiriyābyākatassa vā dassanaṃ,",
  "tika-abh01t0:500_2": "taṃ katvā kāmāvacarātiādikaṃ gahetvā vuttattā nissaṭṭhaṃ. Pañcavīsati rūpānīti pāḷiyaṃ",
  "tika-abh01t0:500_3": "vuttāni dasāyatanāni pañcadasa ca sukhumarūpāni, upacayasantatiyo vā ekanti katvā",
  "tika-abh01t0:500_4": "hadayavatthuñca. Channavutīti cakkhādidasakā satta utusamuṭṭhānādayo tayo aṭṭhakā",
  "tika-abh01t0:500_5": "utucittajā dve saddā ca. Kalāpabhāvena pavattarūparūpāni “rūpakoṭṭhāsā”ti vuttāni",
  "tika-abh01t0:500_6": "rūpakalāpakoṭṭhāsabhāvato. Koṭṭhāsāti ca aṃsā, avayavāti attho. Koṭṭhanti vā sarīraṃ,",
  "tika-abh01t0:500_7": "tassa aṃsā kesādayo koṭṭhāsāti aññepi avayavā koṭṭhāsā viya koṭṭhāsā. Nibbānaṃ nippadesato",
  "tika-abh01t0:500_8": "gahitanti sopādisesanirupādisesarāgakkhayādiasaṅkhatādivacanīyabhāvena bhinnaṃ nippadesato",
  "tika-abh01t0:500_9": "gahitaṃ. Atthato hi ekāva asaṅkhatā dhātūti.",
  "tika-abh01t0:501_0": "584. Sabbanti sakalaṃ cakkavāḷaṃ. Parimaṇḍalaṃ parimaṇḍalasaṇṭhānaṃ, parikkhepato",
  "tika-abh01t0:501_1": "chattiṃsa satasahassāni dasa ceva sahassāni aḍḍhacatutthāni ca yojanasatāni hontīti",
  "tika-abh01t0:501_2": "attho. Ettha ca vaṭṭaṃ “parimaṇḍala”nti vuttaṃ. Cattāri nahutānīti cattālīsa sahassāni.",
  "tika-abh01t0:501_3": "Nagavhayāti nagāti avhātabbā nagasaddanāmāti attho.",
  "tika-abh01t0:502_0": "Devadānavādīnaṃ tigāvutādisarīravasena mahantāni pātubhūtāni. Tatthāyaṃ vacanattho",
  "tika-abh01t0:502_1": "– bhūtāni jātāni nibbattāni mahantāni mahābhūtānīti. Anekacchariyadassanena anekābhūtavisesadassanavasena",
  "tika-abh01t0:502_2": "ca māyākāro mahanto bhūtoti mahābhūto. Yakkhādayo jātivaseneva mahantā bhūtāti mahābhūtā.",
  "tika-abh01t0:502_3": "Niruḷho vā ayaṃ mahābhūtasaddo tesu daṭṭhabbo. Pathaviyādayo pana mahābhūtā viya",
  "tika-abh01t0:502_4": "mahābhūtā. Bhūtasaddassa ubhayaliṅgattā napuṃsakatā katā. Mahāparihāratoti ettha",
  "tika-abh01t0:502_5": "vacanatthaṃ vadanto āha “mahantehi bhūtāni, mahāparihārāni vā bhūtānī”ti. Tattha",
  "tika-abh01t0:502_6": "pacchimatthe purimapade uttarapadassa parihārasaddassa lopaṃ katvā “mahābhūtānī”ti vuccanti.",
  "tika-abh01t0:503_0": "Accimatoti aggissa. Koṭisatasahassaṃ ekaṃ koṭisatasahassekaṃ. Cakkavāḷanti taṃ sabbaṃ",
  "tika-abh01t0:503_1": "āṇākkhettavasena ekaṃ katvā voharanti. Vilīyati khārodakena. Vikīratīti viddhaṃsati.",
  "tika-abh01t0:503_2": "Upādinnakesu vikāraṃ dassento “patthaddho”tiādimāha. Kaṭṭhamukhena vāti vā-saddo",
  "tika-abh01t0:503_3": "upamattho. Yathā kaṭṭhamukhasappena daṭṭho patthaddho hoti, evaṃ pathavīdhātuppakopena",
  "tika-abh01t0:503_4": "so kāyo kaṭṭhamukheva hoti, kaṭṭhamukhamukhagato viya patthaddho hotīti attho. Atha",
  "tika-abh01t0:503_5": "vā vā-saddo evasaddassatthe. “Pathavīdhātuppakopenā”ti etassa ca parato āharitvā",
  "tika-abh01t0:503_6": "veditabbo. Tatrāyamattho – “kaṭṭhamukhena daṭṭhopi kāyo pathavīdhātuppakopeneva patthaddho",
  "tika-abh01t0:503_7": "hoti, tasmā pathavīdhātuyā aviyutto so kāyo sabbadā kaṭṭhamukhamukhagato viya hotī”ti.",
  "tika-abh01t0:503_8": "Atha vā aniyamattho vā-saddo. Tatrāyamattho – “kaṭṭhamukhena daṭṭho kāyo patthaddho",
  "tika-abh01t0:503_9": "hoti vā na vā hoti mantāgadavasena, pathavīdhātuppakopena pana mantāgadarahito so",
  "tika-abh01t0:503_10": "kāyo kaṭṭhamukhamukhagato viya hoti ekantapatthaddho”ti. Pūtiyoti kuthito. Mahāvikārāni",
  "tika-abh01t0:503_11": "bhūtānīti mahāvikārāni jātāni, vijjamānānīti vā attho. Ettha ca purimapade uttarapadassa",
  "tika-abh01t0:503_12": "vikārasaddassa lopaṃ katvā “mahābhūtānī”ti vuttāni.",
  "tika-abh01t0:504_0": "Pathavītiādinā sabbalokassa pākaṭānipi vipallāsaṃ muñcitvā yathāsabhāvato pariggayhamānāni",
  "tika-abh01t0:504_1": "mahantena vāyāmena vinā na pariggayhantīti pākaṭānipi duviññeyyasabhāvattā “mahantānī”ti",
  "tika-abh01t0:504_2": "vuccanti. Tāni hi suviññeyyāni amahantānīti gahetvā ṭhito tesaṃ duppariggahitataṃ",
  "tika-abh01t0:504_3": "disvā “aho mahantāni etānī”ti pajānāti. Upādāyāti etena viññāyamānā pacchimakālakiriyā",
  "tika-abh01t0:504_4": "pavattīti katvā “pavattarūpa”nti vuttaṃ. Evañhi “upādāyā”ti etena paṭiccasamuppannatā",
  "tika-abh01t0:504_5": "vuttā hotīti. Atha vā upādāyati nissayatīti upādāyaṃ, upādāyameva rūpaṃ upādāyarūpaṃ,",
  "tika-abh01t0:504_6": "aññanissayassa ekantanissitassa rūpassetaṃ adhivacanaṃ. Taṃ pana na sattassa, nāpi",
  "tika-abh01t0:504_7": "vedanādino tadabhāvepi bhāvatoti dassetuṃ “catunnaṃ mahābhūtāna”ntiādimāha. Bhavati",
  "tika-abh01t0:504_8": "hi nissayarūpānaṃ sāmibhāvoti.",
  "tika-abh01t0:505": "Tividharūpasaṅgahavaṇṇanā",
  "tika-abh01t0:506_0": "585. Pakiṇṇakadukesu ajjhattikadukaṃ muñcitvā añño sabbadukehi tikavasena yojanaṃ",
  "tika-abh01t0:506_1": "gacchanto natthi, viññattiduko ca yojanaṃ na gacchatīti sabbadukayogīsu ādibhūtaṃ",
  "tika-abh01t0:506_2": "ajjhattikadukameva gahetvā sesehi sabbadukehi yojetvā tikā vuttā. Sakkā hi etena",
  "tika-abh01t0:506_3": "nayena aññesampi dukānaṃ dukantarehi labbhamānā tikayojanā viññātunti.",
  "tika-abh01t0:507": "Catubbidhādirūpasaṅgahavaṇṇanā",
  "tika-abh01t0:508_0": "586. Catukkesu ekantacittasamuṭṭhānassa viññattidvayabhāvato viññattidukādīhi samānagatiko",
  "tika-abh01t0:508_1": "cittasamuṭṭhānadukoti tena saha upādādukassa yojanāya labbhamānopi catukko na vutto,",
  "tika-abh01t0:508_2": "tathā sanidassanadukādīnaṃ tena tassa ca oḷārikadūradukehi yojanāya labbhamānā na",
  "tika-abh01t0:508_3": "vuttā, dhammānaṃ vā sabhāvakiccāni bodhetabbākārañca yāthāvato jānantena bhagavatā",
  "tika-abh01t0:508_4": "tena aññesaṃ tassa ca aññehi yojanā na katāti kiṃ ettha kāraṇapariyesanāya, addhā",
  "tika-abh01t0:508_5": "sā yojanā na kātabbā, yato bhagavatā na katāti veditabbā. Aññe pana pakiṇṇakadukā",
  "tika-abh01t0:508_6": "aññehi pakiṇṇakadukehi yojetuṃ yuttā, tehi yojitā eva. Vatthudukādīsu pana sotasamphassārammaṇadukādayo",
  "tika-abh01t0:508_7": "vajjetvā aññehi ārammaṇabāhirāyatanādilabbhamānadukehi upādinnakadukassa upādinnupādāniyadukassa",
  "tika-abh01t0:508_8": "ca yojanāya catukkā labbhanti, cittasamuṭṭhānadukassa ca sabbārammaṇabāhirāyatanādilabbhamānadukehi.",
  "tika-abh01t0:508_9": "Avasesehi pana tesaṃ aññesañca sabbavatthudukādīhi yojanāya na labbhantīti veditabbā.",
  "tika-abh01t0:509": "Uddesavaṇṇanā niṭṭhitā.",
  "tika-abh01t0:510": "Rūpavibhatti",
  "tika-abh01t0:511": "Ekakaniddesavaṇṇanā",
  "tika-abh01t0:512_0": "594. Avijjamānavibhāgassa vibhāgābhāvadassanameva niddeso nicchayakaraṇato, tasmā",
  "tika-abh01t0:512_1": "“sabbaṃ rūpaṃ na hetumevā”tiādinā vibhāgābhāvāvadhāraṇena eva-saddena niddesaṃ karoti.",
  "tika-abh01t0:512_2": "Hetuhetūti mūlahetu, hetupaccayahetūti vā ayamattho. Mahābhūtā hetūti ayamevattho",
  "tika-abh01t0:512_3": "mahābhūtā paccayoti etenapi vuttoti. Hetupaccayasaddānaṃ samānatthattā paccayo eva",
  "tika-abh01t0:512_4": "hetu paccayahetu. Yo ca rūpakkhandhassa hetu, so eva tassa paññāpanāya hetūti vutto",
  "tika-abh01t0:512_5": "tadabhāve abhāvato. Atītānāgatapaccuppannānaṃ kammasamādānānaṃ ṭhānaso hetuso vipākanti",
  "tika-abh01t0:512_6": "ettha vijjamānesupi aññesu paccayesu iṭṭhāniṭṭhavipākaniyāmakattā uttamaṃ padhānaṃ",
  "tika-abh01t0:512_7": "kusalākusalaṃ gatiupadhikaālapayogasampattivipattiṭṭhānanipphāditaṃ iṭṭhāniṭṭhārammaṇañca",
  "tika-abh01t0:512_8": "kammamiva padhānattā “hetū”ti vuttanti iminā adhippāyena kammārammaṇāni “uttamahetū”ti",
  "tika-abh01t0:512_9": "vuttāni. Vakkhati ca “gatiupadhikālapayogā vipākassa ṭhānaṃ, kammaṃ hetū”ti. Idha",
  "tika-abh01t0:512_10": "pana kammamiva uttamattā ārammaṇampi hetuvacanaṃ arahatīti “uttamahetū”ti vuttaṃ.",
  "tika-abh01t0:512_11": "Saṅkhārānanti puññābhisaṅkhārādīnaṃ avijjā sādhāraṇapaccayattā “hetū”ti vuttā. Pharatīti",
  "tika-abh01t0:512_12": "gacchati pāpuṇāti. Paṭikkhepaniddesoti idaṃ mātikāya āgatapaṭikkhepavasena vuttaṃ.",
  "tika-abh01t0:512_13": "Idha pana mātikāya na hetupadādisaṅgahitatā ca rūpassa vuttā taṃtaṃsabhāvattā, avadhāritatā ca anaññasabhāvato.",
  "tika-abh01t0:513_0": "Rūpīduke rūpīpadameva idha “rūpa”nti vuttaṃ. Tena rūpīrūpapadānaṃ ekatthatā siddhā",
  "tika-abh01t0:513_1": "hoti ruppanalakkhaṇayuttasseva rūpīrūpabhāvato. Uppannaṃ chahi viññāṇehi viññeyyanti",
  "tika-abh01t0:513_2": "arūpato vidhuraṃ rūpassa sabhāvaṃ dasseti. Na hi arūpaṃ uppannaṃ chahi viññāṇehi",
  "tika-abh01t0:513_3": "viññeyyaṃ yathā rūpaṃ, tena rūpaṃ uppannaṃ chahi viññāṇehi viññeyyaṃ, na arūpanti",
  "tika-abh01t0:513_4": "arūpato nivattetvā rūpe eva etaṃ sabhāvaṃ niyameti, na rūpaṃ etasmiṃ sabhāve. Atthi",
  "tika-abh01t0:513_5": "hi rūpaṃ atītānāgataṃ yaṃ uppannaṃ chahi viññāṇehi viññeyyasabhāvaṃ na hotīti. Etameva",
  "tika-abh01t0:513_6": "ca niyamaṃ puna evasaddena niyameti “yathāvutto niyamo rūpe atthi eva, arūpe viya",
  "tika-abh01t0:513_7": "na natthī”ti. Atha vā sabbaṃ rūpanti bhūtupādāyarūpaṃ kālabhedaṃ anāmasitvā “sabba”nti",
  "tika-abh01t0:513_8": "vuttaṃ, taṃ sabbaṃ arūpehi samānaviññeyyasabhāvaṃ atītānāgataṃ nivattetuṃ uppannanti",
  "tika-abh01t0:513_9": "etena viseseti, taṃ uppannaṃ sabbaṃ rūpaṃ chahi viññāṇehi viññeyyamevāti attho.",
  "tika-abh01t0:514_0": "Nanu evaṃ rūpāyatanassapi sotaviññāṇādīhi viññeyyatā āpajjatīti? Nāpajjati rūpaṃ",
  "tika-abh01t0:514_1": "sabbaṃ sampiṇḍetvā ekantalakkhaṇadassanavasena ekībhāvena gahetvā arūpato vidhurassa",
  "tika-abh01t0:514_2": "chahi viññāṇehi viññeyyasabhāvassa dassanato. Paccuppannarūpameva chahi viññāṇehi",
  "tika-abh01t0:514_3": "viññeyyanti etasmiṃ pana niyame “sabbaṃ rūpa”nti etthāyaṃ viññeyyabhāvaniyamo na",
  "tika-abh01t0:514_4": "vutto, atha kho paccuppannanti sabbarūpassa ekantalakkhaṇaniyamo dassito na siyā.",
  "tika-abh01t0:514_5": "Pāḷiyañca viññeyyamevāti eva-kāro vutto, na uppannamevāti. Tasmā uppannasseva manoviññeyyaniyamāpatti",
  "tika-abh01t0:514_6": "natthīti kiṃ sotapatitattena, tasmā vuttanayenattho yojetabbo.",
  "tika-abh01t0:515_0": "Kathaṃvidhanti guṇehi kathaṃ saṇṭhitaṃ. Ñāṇameva ñāṇavatthu. Samānajātikānaṃ saṅgaho,",
  "tika-abh01t0:515_1": "samānajātiyā vā saṅgaho sajātisaṅgaho. Sañjāyanti etthāti sañjāti, sañjātiyā saṅgaho",
  "tika-abh01t0:515_2": "sañjātisaṅgaho, sañjātidesena saṅgahoti attho. Aññamaññopakāravasena avippayogena",
  "tika-abh01t0:515_3": "ca samādhidese jātā sammāsatiādayo samādhikkhandhe saṅgahitā. Yattha ca satiādisahāyavato",
  "tika-abh01t0:515_4": "samādhissa attano kiccakaraṇaṃ, so cittuppādo samādhideso. Sammāsaṅkappassa ca appanābhāvato",
  "tika-abh01t0:515_5": "paṭivedhasadisaṃ kiccanti samānena paṭivedhakiccena diṭṭhisaṅkappā paññakkhandhe saṅgahitā.",
  "tika-abh01t0:516": "Rūpavibhattiekakaniddesavaṇṇanā niṭṭhitā.",
  "tika-abh01t0:517": "Dukaniddeso",
  "tika-abh01t0:518": "Upādābhājanīyakathāvaṇṇanā",
  "tika-abh01t0:519_0": "596. Apparajakkhādisattasamūhadassanaṃ buddhacakkhu, chasu asādhāraṇañāṇesu indriyaparopariyattañāṇaṃ",
  "tika-abh01t0:519_1": "daṭṭhabbaṃ. Sabbasaṅkhatāsaṅkhatadassanaṃ samantacakkhu. “Dukkhaṃ pariññeyyaṃ pariññāta”nti",
  "tika-abh01t0:519_2": "evamādinā ākārena pavattaṃ ñāṇadassanaṃ ñāṇacakkhu, tampi purimadvayamiva kāmāvacaraṃ.",
  "tika-abh01t0:519_3": "Catusaccadhammadassanaṃ dhammacakkhu. Upatthambhabhūtā catusamuṭṭhānikarūpasantatiyo",
  "tika-abh01t0:519_4": "sambhārā. Saha sambhārehi sasambhāraṃ, sambhāravantaṃ. Sambhavoti āpodhātumeva sambhavasambhūtamāha.",
  "tika-abh01t0:519_5": "Saṇṭhānanti vaṇṇāyatanameva parimaṇḍalādisaṇṭhānabhūtaṃ. Tesaṃ pana visuṃ vacanaṃ",
  "tika-abh01t0:519_6": "tathābhūtānaṃ atathābhūtānañca āpodhātuvaṇṇāyatanānaṃ yathāvutte maṃsapiṇḍe vijjamānattā.",
  "tika-abh01t0:519_7": "Cuddasasambhāro hi maṃsapiṇḍo. Sambhavassa catudhātunissitehi saha vuttassa dhātuttayanissitatā",
  "tika-abh01t0:519_8": "yojetabbā. Āpodhātuvaṇṇāyatanānameva vā sambhavasaṇṭhānābhāvā visuṃ vuttāti catudhātunissitatā",
  "tika-abh01t0:519_9": "ca na virujjhati. Yaṃ maṃsapiṇḍaṃ setādinā sañjānanto na pasādacakkhuṃ sañjānāti,",
  "tika-abh01t0:519_10": "patthiṇṇatādivisesaṃ vattukāmo “pathavīpi atthī”tiādi vuttampi vadati.",
  "tika-abh01t0:520_0": "Sarīrasaṇṭhānuppattidesabhūteti etena avasesaṃ kaṇhamaṇḍalaṃ paṭikkhipati. Snehamiva",
  "tika-abh01t0:520_1": "sattakkhipaṭalāni byāpetvā ṭhitāheva attano nissayabhūtāhi catūhi dhātūhi katūpakāraṃ",
  "tika-abh01t0:520_2": "taṃnissitehi eva āyuvaṇṇādīhi anupālitaparivāritaṃ tisantatirūpasamuṭṭhāpakehi utucittāhārehi",
  "tika-abh01t0:520_3": "upatthambhiyamānaṃ tiṭṭhati. Sattakkhipaṭalānaṃ byāpanavacanena ca anekakalāpagatabhāvaṃ",
  "tika-abh01t0:520_4": "cakkhussa dasseti. Pamāṇato ūkāsiramattanti ūkāsiramatte padese pavattanato vuttaṃ.",
  "tika-abh01t0:520_5": "Rūpāni manupassatīti ma-kāro padasandhikaro. Atha vā manūti macco. Upakārabhūtehi",
  "tika-abh01t0:520_6": "saṅgahito. Pariyāyenāti catunnaṃ pasādo tesu ekassa dvinnañcātipi vattuṃ yutto samānadhanānaṃ",
  "tika-abh01t0:520_7": "dhanaṃ viyāti etena pariyāyena. Sarīraṃ rūpakkhandho eva. Paṭighaṭṭanameva nighaṃso",
  "tika-abh01t0:520_8": "paṭighaṭṭanānighaṃso. Rūpābhimukhabhāvena cakkhuviññāṇassa nissayabhāvāpattisaṅkhāto",
  "tika-abh01t0:520_9": "paṭighaṭṭanato jāto vā nighaṃso paṭighaṭṭanānighaṃso.",
  "tika-abh01t0:521_0": "Parikappavacanaṃ “sace āpāthaṃ āgaccheyyā”ti hetukiriyaṃ, “passeyyā”ti phalakiriyañca",
  "tika-abh01t0:521_1": "parikappetvā tena parikappena vacanaṃ. Ettha ca hetukiriyā anekattā avuttāpi viññāyatīti",
  "tika-abh01t0:521_2": "daṭṭhabbā. “Passe vā”ti iminā vacanena tīsupi kālesu cakkhuviññāṇassa nissayabhāvaṃ",
  "tika-abh01t0:521_3": "anupagacchantaṃ cakkhuṃ saṅgaṇhāti. Dassane pariṇāyakabhāvo dassanapariṇāyakaṭṭho.",
  "tika-abh01t0:521_4": "Yathā hi issaro “idañcidañca karothā”ti vadanto tasmiṃ tasmiṃ kicce sapurise pariṇāyati",
  "tika-abh01t0:521_5": "pavattayati, evamidampi cakkhusamphassādīnaṃ nissayabhāvena te dhamme dassanakicce",
  "tika-abh01t0:521_6": "āṇāpentaṃ viya pariṇāyatīti cakkhūti vuccati. Cakkhatīti hi cakkhu, yathāvuttena",
  "tika-abh01t0:521_7": "nayena ācikkhati pariṇāyatīti attho. Atha vā samavisamāni rūpāni cakkhati ācikkhati,",
  "tika-abh01t0:521_8": "pakāsetīti vā cakkhu. Sañjāyanti etthāti sañjāti. Ke sañjāyanti? Phassādīni. Tathā",
  "tika-abh01t0:521_9": "samosaraṇaṃ. Cakkhusamphassādīnaṃ attano tikkhamandabhāvānupavattanena indaṭṭhaṃ",
  "tika-abh01t0:521_10": "kāretīti. Niccaṃ dhuvaṃ attāti gahitassapi lujjanapalujjanaṭṭhena. Vaḷañjanti pavisanti",
  "tika-abh01t0:521_11": "etenāti vaḷañjanaṃ, taṃdvārikānaṃ phassādīnaṃ vaḷañjanaṭṭhena.",
  "tika-abh01t0:522": "597. Pubbe vutto parikappo eva vikappanattho. Ghaṭṭayamānamevāti pasādassa abhimukhabhāvavisesaṃ gacchantameva.",
  "tika-abh01t0:523_0": "599. Rūpaṃ ārabbha cakkhusamphassādīnaṃ uppattivacaneneva tesaṃ taṃdvārikānaṃ aññesañca",
  "tika-abh01t0:523_1": "rūpaṃ ārabbha uppatti vuttā hoti. Yathā ca tesaṃ rūpaṃ paccayo hoti, tena paccayena",
  "tika-abh01t0:523_2": "uppatti vuttā hotīti adhippāyena “iminā”tiādimāha. Tattha cakkhupasādavatthukānaṃ",
  "tika-abh01t0:523_3": "phassādīnanti iminā vacanena tadālambanarūpārammaṇatāya taṃsadisānaṃ manodhātuādīnañca",
  "tika-abh01t0:523_4": "purejātapaccayena uppatti dassitāti daṭṭhabbā. Yattha pana viseso atthi, taṃ dassetuṃ",
  "tika-abh01t0:523_5": "“cakkhudvārajavanavīthipariyāpannāna”ntiādimāha. Tāni hi rūpaṃ garuṃ katvā pavattamānassādanābhinandanabhūtāni",
  "tika-abh01t0:523_6": "taṃsampayuttāni ca ārammaṇādhipatiārammaṇūpanissayehi uppajjanti, aññāni ārammaṇapurejātenevāti",
  "tika-abh01t0:523_7": "evaṃ “ārabbhā”ti vacanaṃ ārammaṇapaccayato aññapaccayabhāvassapi dīpakaṃ, ārammaṇavacanaṃ",
  "tika-abh01t0:523_8": "ārammaṇapaccayabhāvassevāti ayametesaṃ viseso.",
  "tika-abh01t0:524_0": "600. Suṇātīti sotaviññāṇassa nissayabhāvena suṇāti. Jivhāsaddena viññāyamānā kiriyā",
  "tika-abh01t0:524_1": "sāyananti katvā “sāyanaṭṭhenā”ti āha. Kucchitānaṃ dukkhasampayuttaphassādīnaṃ āyoti",
  "tika-abh01t0:524_2": "kāyo, dukkhadukkhavipariṇāmadukkhānaṃ vā. Kāyāyatanassa byāpitāya cakkhupasāde kāyapasādabhāvopi",
  "tika-abh01t0:524_3": "atthi, tena cakkhupasādassa anuviddhattā no byāpitā ca na siyā, vuttā ca sā. Tasmā",
  "tika-abh01t0:524_4": "cakkhupasādassa phoṭṭhabbāvabhāsanaṃ kāyapasādassa ca rūpāvabhāsanaṃ āpannanti lakkhaṇasammissataṃ",
  "tika-abh01t0:524_5": "codeti. Cakkhukāyānaṃ aññanissayattā kalāpantaragatatāya “aññassa aññattha abhāvato”ti",
  "tika-abh01t0:524_6": "āha. Rūparasādinidassanaṃ samānanissayānañca aññamaññasabhāvānupagamena aññamaññasmiṃ",
  "tika-abh01t0:524_7": "abhāvo, ko pana vādo asamānanissayānanti dassetuṃ vuttaṃ.",
  "tika-abh01t0:525_0": "Rūpābhighātāraho ca so bhūtappasādo cāti rūpābhighātārahabhūtappasādo. Evaṃlakkhaṇaṃ",
  "tika-abh01t0:525_1": "cakkhu. Rūpābhighātoti ca rūpe, rūpassa vā abhighātoti attho. Paripuṇṇāparipuṇṇāyatanattabhāvanibbattakassa",
  "tika-abh01t0:525_2": "kammassa nidānabhūtā kāmataṇhā rūpataṇhā ca tadāyatanikabhavapatthanābhāvato daṭṭhukāmatādivohāraṃ",
  "tika-abh01t0:525_3": "arahatīti dutiyo nayo sabbattha vutto. Tattha daṭṭhukāmatānidānaṃ kammaṃ samuṭṭhānametesanti",
  "tika-abh01t0:525_4": "daṭṭhukāmatānidānakammasamuṭṭhānāni, evaṃvidhānaṃ bhūtānaṃ pasādalakkhaṇaṃ cakkhu,",
  "tika-abh01t0:525_5": "evaṃvidho vā bhūtappasādo daṭṭhukāmatāni…pe… pasādo. Evaṃlakkhaṇaṃ cakkhu. Rūpesu",
  "tika-abh01t0:525_6": "puggalassa vā viññāṇassa vā āviñchanarasaṃ.",
  "tika-abh01t0:526_0": "Kāyo sabbesanti ko ettha viseso, nanu tejādiadhikānañca bhūtānaṃ pasādā sabbesaṃyevāti?",
  "tika-abh01t0:526_1": "Saccametaṃ, idaṃ pana “sabbesa”nti vacanaṃ “samānāna”nti imamatthaṃ dīpeti anuvattamānassa",
  "tika-abh01t0:526_2": "ekadesādhikabhāvassa nivāraṇavasena vuttattā. Tejādīnanti padīpasaṅkhātassa tejassa",
  "tika-abh01t0:526_3": "obhāsena vāyussa saddena pathaviyā gandhena kheḷasaṅkhātassa udakassa rasenāti purimavāde",
  "tika-abh01t0:526_4": "pacchimavāde ca yathāyogaṃ taṃtaṃbhūtaguṇehi anuggayhabhāvato rūpādiggahaṇe upakaritabbatoti",
  "tika-abh01t0:526_5": "attho. Rūpādīnaṃ adhikabhāvadassanatoti aggimhi rūpassa pabhassarassa vāyumhi saddassa",
  "tika-abh01t0:526_6": "sabhāvena suyyamānassa pathaviyā surabhiādino gandhassa āpe ca rasassa madhurassa",
  "tika-abh01t0:526_7": "visesayuttānaṃ dassanato “rūpādayo tesaṃ guṇā”ti paṭhamavādī āha. Tasseva ca “iccheyyāmā”tiādinā",
  "tika-abh01t0:526_8": "uttaramāha. Imināvupāyena dutiyavādissapi niggaho hotīti.",
  "tika-abh01t0:527_0": "Atha vā rūpādivisesaguṇehi tejaākāsapathavīāpavāyūhi cakkhādīni katānīti vadantassa",
  "tika-abh01t0:527_1": "kaṇādassa vādaṃ tatiyaṃ uddharitvā taṃ niggahetuṃ “athāpi vadeyyu”ntiādi vuttanti",
  "tika-abh01t0:527_2": "daṭṭhabbaṃ. Āsave upalabbhamānopi gandho pathaviyā āposaṃyuttāya kappāsato visadisāyāti",
  "tika-abh01t0:527_3": "na kappāsagandhassa adhikabhāvāpattīti ce? Na, anabhibhūtattā. Āsavehi udakasaṃyuttā",
  "tika-abh01t0:527_4": "pathavī udakena abhibhūtā, na kappāsapathavīti tassāyeva adhikena gandhena bhavitabbanti.",
  "tika-abh01t0:527_5": "Uṇhodakasaññutto ca aggi upalabbhanīyo mahantoti katvā tassa phasso viya vaṇṇopi",
  "tika-abh01t0:527_6": "pabhassaro upalabbhitabboti uṇhodakavaṇṇato agginā anabhisambandhassa sītudakassa",
  "tika-abh01t0:527_7": "vaṇṇo parihāyetha. Tasmāti etassubhayassa abhāvā. Tadabhāvena hi rūpādīnaṃ tejādivisesaguṇatā",
  "tika-abh01t0:527_8": "nivattitā, taṃnivattanena “tejādīnaṃ guṇehi rūpādīhi anuggayhabhāvato”ti idaṃ kāraṇaṃ",
  "tika-abh01t0:527_9": "nivattitanti. Evaṃ paramparāya ubhayābhāvo visesakappanappahānassa kāraṇaṃ hotīti",
  "tika-abh01t0:527_10": "āha “tasmā pahāyetheta”ntiādi. Ekakalāpepi rūparasādayo visadisā, ko pana vādo nānākalāpe",
  "tika-abh01t0:527_11": "cakkhādayo bhūtavisesābhāvepīti dassetuṃ rūparasādinidassanaṃ vuttaṃ.",
  "tika-abh01t0:528_0": "Yadi bhūtaviseso natthi, kiṃ pana cakkhādivisesassa kāraṇanti taṃ dassetuṃ “yaṃ aññamaññassā”tiādimāha.",
  "tika-abh01t0:528_1": "Ekampi kammaṃ pañcāyatanikattabhāvapatthanānipphannaṃ cakkhādīnaṃ visesahetuttā “aññamaññassa",
  "tika-abh01t0:528_2": "asādhāraṇa”nti ca “kammaviseso”ti ca vuttanti daṭṭhabbaṃ. Na hi taṃ yena visesena",
  "tika-abh01t0:528_3": "cakkhussa paccayo, teneva sotassa hoti indriyantarābhāvappattito. “Paṭisandhikkhaṇe",
  "tika-abh01t0:528_4": "mahaggatā ekā cetanā kaṭattārūpānaṃ kammapaccayena paccayo”ti vacanena paṭisandhikkhaṇe",
  "tika-abh01t0:528_5": "vijjamānānaṃ sabbesaṃ kaṭattārūpānaṃ ekā cetanā kammapaccayo hotīti viññāyati. Nānācetanāya",
  "tika-abh01t0:528_6": "hi tadā indriyuppattiyaṃ sati parittena ca mahaggatena ca kammunā nibbattitaṃ kaṭattārūpaṃ",
  "tika-abh01t0:528_7": "āpajjeyyāti na cekā paṭisandhi anekakammanibbattā hotīti siddhamekena kammena anekindriyuppatti",
  "tika-abh01t0:528_8": "hotīti. Anallīno nissayo etassāti anallīnanissayo, rūpasaddasaṅkhāto visayo. Gandharasānaṃ",
  "tika-abh01t0:528_9": "nissayā ghānajivhānissaye allīyantīti te nissayavasena allīnā, phoṭṭhabbaṃ sayaṃ",
  "tika-abh01t0:528_10": "kāyanissayaallīnaṃ bhūtattayattā. Dūre…pe… sampatto eva nāma paṭighaṭṭananighaṃsajanakatoti",
  "tika-abh01t0:528_11": "adhippāyo. Saddo pana dhātuparamparāya vāyu viya āgantvā nissayavasena sotanissaye",
  "tika-abh01t0:528_12": "allīyitvā sotaṃ ghaṭṭetvā vavatthānaṃ gacchanto saṇikaṃ vavatthānaṃ gacchatīti vutto.",
  "tika-abh01t0:528_13": "Evaṃ pana saticittasamuṭṭhānaṃ saddāyatanaṃ sotaviññāṇassa kadācipi ārammaṇapaccayo",
  "tika-abh01t0:528_14": "na siyā. Na hi bahiddhā cittasamuṭṭhānuppatti upapajjatīti.",
  "tika-abh01t0:529_0": "Cirena suyyeyyāti kasmā etaṃ vuttaṃ, nanu dūre ṭhitehi rajakādisaddā cirena suyyantīti?",
  "tika-abh01t0:529_1": "Na, dūrāsannānaṃ yathāpākaṭe sadde gahaṇavisesato. Yathā hi dūrāsannānaṃ vacanasadde",
  "tika-abh01t0:529_2": "yathā pākaṭībhūte gahaṇavisesato ākāravisesānaṃ aggahaṇaṃ gahaṇañca hoti, evaṃ rajakādisaddepi",
  "tika-abh01t0:529_3": "āsannassa ādito pabhuti yāvāvasānā kamena pākaṭībhūte dūrassa cāvasāne majjhe vā",
  "tika-abh01t0:529_4": "piṇḍavasena pavattipākaṭībhūte nicchayagahaṇānaṃ sotaviññāṇavīthiyā parato pavattānaṃ",
  "tika-abh01t0:529_5": "visesato lahukaṃ suto cirena sutoti abhimāno hoti. So pana saddo yattha uppanno,",
  "tika-abh01t0:529_6": "taṃ nissitova attano vijjamānakkhaṇe sotassa āpāthamāgacchati. Dūre ṭhito pana saddo",
  "tika-abh01t0:529_7": "aññattha paṭighosuppattiyā bhājanādicalanassa ca ayokanto viya ayocalanassa paccayo",
  "tika-abh01t0:529_8": "hotīti daṭṭhabbo. Yathā vā ghaṇṭābhighātānujāni bhūtāni anuravassa nissayabhūtāni",
  "tika-abh01t0:529_9": "ghaṭṭanasabhāvāni, evaṃ ghaṭṭanānujāni yāva sotappasādā uppattivasena āgatāni bhūtāni",
  "tika-abh01t0:529_10": "ghaṭṭanasabhāvānevāti taṃnissito saddo nissayavasena dhātuparamparāya ghaṭṭetvā saṇikaṃ",
  "tika-abh01t0:529_11": "vavatthānaṃ gacchatīti vutto. Asukadisāya nāmāti na paññāyeyya. Kasmā? Sotappadesasseva saddassa gahaṇato.",
  "tika-abh01t0:530_0": "Visame ajjhāsayo etassāti visamajjhāsayo, ajjhāsayarahitampi cakkhu visamaninnattā",
  "tika-abh01t0:530_1": "visamajjhāsayaṃ viya hotīti “visamajjhāsaya”nti vuttaṃ. Cakkhumato vā puggalassa",
  "tika-abh01t0:530_2": "ajjhāsayavasena cakkhu “visamajjhāsaya”nti vuttaṃ.",
  "tika-abh01t0:531_0": "Kaṇṇakūpachiddeyeva pavattanato ārammaṇaggahaṇahetuto ca tattheva “ajjhāsayaṃ karotī”ti",
  "tika-abh01t0:531_1": "vuttaṃ. Tassa sotassa sotaviññāṇanissayabhāvena saddasavane. Ajaṭākāsopi vaṭṭatīti",
  "tika-abh01t0:531_2": "etassa aṭṭhakathādhippāyena atthaṃ vadanto “antoleṇasmi”ntiādimāha. Attano adhippāyena",
  "tika-abh01t0:531_3": "vadanto “kiṃ etāya dhammatāyā”tiādimavoca.",
  "tika-abh01t0:532_0": "Vātūpanissayo gandho gocaro etassāti vātūpanissayagandhagocaraṃ. Ettha ca gandhaggahaṇassa",
  "tika-abh01t0:532_1": "vāto upanissayo, tabbohārena pana gandho “vātūpanissayo”ti vutto. Atha vā vāto eva",
  "tika-abh01t0:532_2": "upanissayo vātūpanissayo. Kassāti? Ghānaviññāṇassa. So sahakārīpaccayantarabhūto",
  "tika-abh01t0:532_3": "etassa atthīti vātūpanissayo, gandho paccayo.",
  "tika-abh01t0:533_0": "Āpo ca sahakārīpaccayantarabhūto kheḷādiko. Tathā pathavī. Gahetabbassa hi phoṭṭhabbassa",
  "tika-abh01t0:533_1": "uppīḷiyamānassa ādhārabhūtā pathavī kāyassa ca phoṭṭhabbena uppīḷiyamānassa nissayabhūtānaṃ",
  "tika-abh01t0:533_2": "ādhārabhūtā sabbadā phoṭṭhabbagahaṇassa upanissayoti. Uppīḷanena pana vinā phoṭṭhabbagahaṇe",
  "tika-abh01t0:533_3": "kāyāyatanassa nissayabhūtā pathavī upanissayoti daṭṭhabbā. Sabbadāpi ca tassā upanissayabhāvo yutto eva.",
  "tika-abh01t0:534_0": "Pañcavaṇṇānanti vacanaṃ tadādhārānaṃ suttānaṃ nānattadassanatthaṃ. Pañcappakārā pañcavaṇṇā.",
  "tika-abh01t0:534_1": "Ekantatoti idaṃ sabbadā uppīḷanena vinibbhujjituṃ asakkuṇeyyānaṃ kalāpantararūpānaṃ",
  "tika-abh01t0:534_2": "sabbhāvā tesaṃ nivattanatthaṃ vuttaṃ. Na hi tāni ekantena avinibhuttāni kalāpantaragatattāti.",
  "tika-abh01t0:535_0": "616. Vaṇṇanibhāti rūpāyatanameva niddiṭṭhanti tadeva apekkhitvā “sanidassana”nti",
  "tika-abh01t0:535_1": "napuṃsakaniddeso kato. Tasmāti nippariyāyarūpānaṃ nīlādīnaṃ phusitvā ajānitabbato",
  "tika-abh01t0:535_2": "dīghādīnañca phusitvā jānitabbato na nippariyāyena dīghaṃ rūpāyatanaṃ. Taṃ taṃ nissāyāti",
  "tika-abh01t0:535_3": "dīghādisannivesaṃ bhūtasamudāyaṃ nissāya. Tathā tathā ṭhitanti dīghādisannivesena",
  "tika-abh01t0:535_4": "ṭhitaṃ vaṇṇasamudāyabhūtaṃ rūpāyatanameva dīghādivohārena bhāsitaṃ. Aññamaññaparicchinnaṃ",
  "tika-abh01t0:535_5": "ekasmiṃ itarassa abhāvā. Visayagocarānaṃ viseso anaññatthabhāvo tabbahulacāritā ca cakkhuviññāṇassa.",
  "tika-abh01t0:536_0": "620. Bherisaddādīnañca vāditasaddattā “vuttāvasesāna”nti āha. Amanussavacanena na",
  "tika-abh01t0:536_1": "manussehi aññe pāṇino eva gahitā, atha kho kaṭṭhādayopīti adhippāyena “seso sabbopī”ti",
  "tika-abh01t0:536_2": "āha. Evaṃ santepi vatthuvisesakittanavasena pāḷiyaṃ anāgato tathā kittetabbo ye vā",
  "tika-abh01t0:536_3": "panāti vuttoti adhippāyo.",
  "tika-abh01t0:537": "624. Vissagandhoti virūpo maṃsādigandho. Lambilanti madhurambilaṃ.",
  "tika-abh01t0:538_0": "632. Sañjānanti etenāti sañjānanaṃ, upalakkhaṇaṃ. Sakena sakena kammacittādinā paccayena",
  "tika-abh01t0:538_1": "samuṭṭhitānipi itthiliṅgādīni indriyasahite sarīre uppajjamānāni taṃtadākārāni hutvā",
  "tika-abh01t0:538_2": "uppajjantīti “itthindriyaṃ paṭicca samuṭṭhahantī”ti vuttāni. Itthiliṅgādīsu eva ca",
  "tika-abh01t0:538_3": "adhipatibhāvā etassa indriyatā vuttā, indriyasahite santāne itthiliṅgādiākārarūpapaccayānaṃ",
  "tika-abh01t0:538_4": "aññathā anuppādanato itthiggahaṇassa ca tesaṃ rūpānaṃ paccayabhāvato. Yasmā pana",
  "tika-abh01t0:538_5": "bhāvadasakepi rūpānaṃ itthindriyaṃ na janakaṃ, nāpi anupālakaṃ upatthambhakaṃ vā,",
  "tika-abh01t0:538_6": "na ca aññakalāparūpānaṃ, tasmā taṃ jīvitindriyaṃ viya sakalāparūpānaṃ āhāro viya",
  "tika-abh01t0:538_7": "vā kalāpantararūpānañca indriyaatthiavigatapaccayoti na vuttaṃ. Esa nayo purisindriyepi.",
  "tika-abh01t0:538_8": "Liṅgādiākāresu rūpesu rūpāyatanassa cakkhuviññeyyattā liṅgādīnaṃ cakkhuviññeyyatā vuttā.",
  "tika-abh01t0:539_0": "633. Ubhayampi…pe… kusalena patiṭṭhātīti sugatiṃ sandhāya vuttanti veditabbaṃ. Duggatiyañhi",
  "tika-abh01t0:539_1": "paṭisandhi akusalenevāti tadā uppajjamāno bhāvopi akusaleneva bhaveyya, paṭisandhiyaṃ",
  "tika-abh01t0:539_2": "viya pavattepīti. Tayidaṃ dvayaṃ yasmā santāne saha na pavattati “yassa itthindriyaṃ",
  "tika-abh01t0:539_3": "uppajjati, tassa purisindriyaṃ uppajjatīti? No”tiādivacanato, tasmā ubhatobyañjanakassapi",
  "tika-abh01t0:539_4": "ekamevindriyaṃ hotīti vuttaṃ.",
  "tika-abh01t0:540_0": "635. Ekantaṃ kāyaviññattiyaṃ kāyavohārassa pavattidassanatthaṃ “kāyena saṃvaro sādhū”ti",
  "tika-abh01t0:540_1": "sādhakasuttaṃ āhaṭaṃ. Bhāvassa gamanaṃ pakāsanaṃ copanaṃ. Thambhanāti vāyodhātuadhikānaṃ",
  "tika-abh01t0:540_2": "bhūtānaṃ thambhanākāro viññattīti attho. Uddhaṅgamavātādayo viya hi yo vātādhiko",
  "tika-abh01t0:540_3": "kalāpo, tattha bhūtānaṃ viññattiākāratā hotīti. Teneva “kāyaṃ thambhetvā thaddhaṃ",
  "tika-abh01t0:540_4": "karotīti thambhanā”ti vāyodhātukiccavasena viññatti vuttā. Tato eva ca “vāyodhātuyā",
  "tika-abh01t0:540_5": "ākāro kāyaviññattī”ti ca vattuṃ vaṭṭati, tathā “pathavīdhātuyā vacīviññattī”ti pathavīdhātuadhikabhūtavikārato.",
  "tika-abh01t0:541_0": "636. Pabhedagatā vācā evāti tissa phussāti pabhedagatā. Atha vā vacīsaṅkhārehi vitakkavicārehi",
  "tika-abh01t0:541_1": "pariggahitā savanavisayabhāvaṃ anupanītatāya abhinnā tabbhāvaṃ nīyamānā vācā “vacībhedo”ti",
  "tika-abh01t0:541_2": "vuccati. Iriyāpathampi upatthambhentīti yathāpavattaṃ iriyāpathaṃ upatthambhenti.",
  "tika-abh01t0:541_3": "Yathā hi abbokiṇṇe bhavaṅge vattamāne aṅgāni osīdanti paviṭṭhāni viya honti, na evaṃ",
  "tika-abh01t0:541_4": "“dvattiṃsa chabbīsā”ti vuttesu jāgaraṇacittesu vattamānesu. Tesu pana vattamānesu",
  "tika-abh01t0:541_5": "aṅgāni upatthaddhāni yathāpavattiriyāpathabhāveneva pavattantīti. Khīṇāsavānaṃ cuticittanti",
  "tika-abh01t0:541_6": "visesetvā vuttaṃ, “kāmāvacarānaṃ pacchimacittassa uppādakkhaṇe yassa cittassa anantarā",
  "tika-abh01t0:541_7": "kāmāvacarānaṃ pacchimacittaṃ uppajjissati, rūpāvacare arūpāvacare pacchimabhavikānaṃ,",
  "tika-abh01t0:541_8": "ye ca rūpāvacaraṃ arūpāvacaraṃ upapajjitvā parinibbāyissanti, tesaṃ cavantānaṃ tesaṃ",
  "tika-abh01t0:541_9": "vacīsaṅkhāro nirujjhissati, no ca tesaṃ kāyasaṅkhāro nirujjhissatī”ti pana vacanato",
  "tika-abh01t0:541_10": "aññesampi cuticittaṃ rūpaṃ na samuṭṭhāpetīti viññāyati. Na hi rūpasamuṭṭhāpakacittassa",
  "tika-abh01t0:541_11": "gabbhagamanādivinibaddhābhāvena kāyasaṅkhārāsamuṭṭhāpanaṃ atthi, na ca yuttaṃ “cuto",
  "tika-abh01t0:541_12": "ca cittasamuṭṭhānañcassa pavattatī”ti, nāpi “cuticittaṃ rūpaṃ samuṭṭhāpetī”ti pāḷi atthīti.",
  "tika-abh01t0:542_0": "637. Na kassatīti na vilekhiyati. Gatanti viññātaṃ. Asamphuṭṭhaṃ catūhi mahābhūtehīti",
  "tika-abh01t0:542_1": "yasmiṃ kalāpe bhūtānaṃ paricchedo, teheva asamphuṭṭhaṃ. Vijjamānepi hi kalāpantarabhūtānaṃ",
  "tika-abh01t0:542_2": "kalāpantarabhūtasamphuṭṭhabhāve taṃtaṃbhūtavivittatā rūpapariyanto ākāsoti yesaṃ",
  "tika-abh01t0:542_3": "yo paricchedo, tehi so asamphuṭṭhova, aññathā paricchinnabhāvo na siyā tesaṃ bhūtānaṃ",
  "tika-abh01t0:542_4": "byāpitabhāvāpattito. Abyāpitā hi asamphuṭṭhatāti.",
  "tika-abh01t0:543_0": "638. Lahutādīnaṃ aññamaññāvijahanena dubbiññeyyanānattatā vuttāti taṃtaṃvikārādhikarūpehi",
  "tika-abh01t0:543_1": "taṃtaṃnānattappakāsanatthaṃ “evaṃ santepī”tiādimāha. Yathāvuttā ca paccayā taṃtaṃvikārassa",
  "tika-abh01t0:543_2": "visesapaccayabhāvato vuttā, avisesena pana sabbe sabbesaṃ paccayāti.",
  "tika-abh01t0:544_0": "641. Ādito cayo ācayo, paṭhamuppatti. Upari cayo upacayo. Pabandho santati. Tattha",
  "tika-abh01t0:544_1": "uddese avuttopi ācayo upacayasaddeneva viññāyatīti “yo āyatanānaṃ ācayo punappunaṃ",
  "tika-abh01t0:544_2": "nibbattamānānaṃ, sova rūpassa upacayo”ti āha. Pāḷiyaṃ pana upa-saddo paṭhamattho",
  "tika-abh01t0:544_3": "upariattho ca hotīti “ādicayo upacayo, uparicayo santatī”ti ayamattho viññāyatīti.",
  "tika-abh01t0:544_4": "Aññathā hi ācayasaṅkhātassa paṭhamuppādassa avuttatā āpajjeyya.",
  "tika-abh01t0:545_0": "Evanti “yo āyatanānaṃ ācayo”tiādiniddesena kiṃ kathitaṃ hoti? Āyatanena ācayo kathito.",
  "tika-abh01t0:545_1": "Ācayūpacayasantatiyo hi nibbattibhāvena ācayo evāti āyatanehi ācayādīnaṃ pakāsitattā",
  "tika-abh01t0:545_2": "tehi ācayo kathito. Āyatanānaṃ ācayādivacaneneva ācayasabhāvāni uppādadhammāni āyatanānīti",
  "tika-abh01t0:545_3": "ācayena taṃpakatikāni āyatanāni kathitāni. Lakkhaṇañhi uppādo, na rūparūpanti. Tenevādhippāyenāha",
  "tika-abh01t0:545_4": "“āyatanameva kathita”nti. Ācayañhi lakkhaṇaṃ kathayantena taṃlakkhaṇāni āyatanāneva",
  "tika-abh01t0:545_5": "kathitāni hontīti. Evampi kiṃ kathitaṃ hotīti āyatanācayehi ācayāyatanehi ācayameva",
  "tika-abh01t0:545_6": "āyatanameva kathentena uddese niddese ca ācayoti idameva avatvā upacayasantatiyo",
  "tika-abh01t0:545_7": "uddisitvā tesaṃ vibhajanavasena āyatanena ācayakathanādinā kiṃ kathitaṃ hotīti adhippāyo.",
  "tika-abh01t0:545_8": "Ācayoti upacayamāha, upacayoti ca santatiṃ. Tadevubhayaṃ yathākkamaṃ vivaranto “nibbatti",
  "tika-abh01t0:545_9": "vaḍḍhi kathitā”ti āha. Upacayasantatiyo hi atthato ekattā ācayovāti taduddesavibhajanavasena",
  "tika-abh01t0:545_10": "āyatanena ācayakathanādinā nibbattivaḍḍhiākāranānattaṃ ācayassa kathitanti attho.",
  "tika-abh01t0:545_11": "Imamevatthaṃ vibhāvetuṃ “atthato hī”tiādimāha. Yasmā ca ubhayampi etaṃ jātirūpassevādhivacanaṃ,",
  "tika-abh01t0:545_12": "tasmā jātirūpassa lakkhaṇādivisesesu ācayādīsu pavattiādīsu ca ācayādilakkhaṇādiko",
  "tika-abh01t0:545_13": "upacayo, pavattiādilakkhaṇādikā santatīti veditabbāti attho.",
  "tika-abh01t0:546_0": "643. Pakatiniddesāti phalavipaccanapakatiyā niddesā, jarāya pāpuṇitabbaṃ phalameva",
  "tika-abh01t0:546_1": "vā pakati. Na ca khaṇḍiccādīneva jarāti kalalakālato pabhuti purimarūpānaṃ jarāpattakkhaṇe",
  "tika-abh01t0:546_2": "uppajjamānāni pacchimarūpāni paripakkarūpānurūpāni pariṇatapariṇatāni uppajjantīti",
  "tika-abh01t0:546_3": "anukkamena supariṇatarūpaparipākakāle uppajjamānāni khaṇḍiccādisabhāvāni uppajjanti.",
  "tika-abh01t0:546_4": "Tāni udakādimaggesu tiṇarukkhasaṃbhaggatādayo viya paripākagatamaggasaṅkhātesu paripakkarūpesu",
  "tika-abh01t0:546_5": "uppannāni jarāya gatamaggoicceva vuttāni, na jarāti. Aviññāyamānantarajarā avīcijarā.",
  "tika-abh01t0:546_6": "Maraṇe upanayanarasā.",
  "tika-abh01t0:547_0": "644. Taṃ patvāti taṃ attano eva khayavayasaṅkhātaṃ sabhāvaṃ patvā rūpaṃ khīyati veti",
  "tika-abh01t0:547_1": "bhijjati. Pothetvā pātitassa dubbalatā parādhīnatā sayanaparāyaṇatā ca hoti, tathā",
  "tika-abh01t0:547_2": "jarābhibhūtassāti pothakasadisī jarā.",
  "tika-abh01t0:548_0": "645. Kattabbatoti kattabbasabhāvato. Visāṇādīnaṃ taracchakheḷatemitānaṃ pāsāṇānaṃ",
  "tika-abh01t0:548_1": "viya thaddhabhāvābhāvato ahivicchikānaṃ viya savisattābhāvato ca sukhumatā vuttā.",
  "tika-abh01t0:548_2": "Ojālakkhaṇoti ettha aṅgamaṅgānusārino rasassa sāro upatthambhabalakāro bhūtanissito eko viseso ojāti.",
  "tika-abh01t0:549": "Upādābhājanīyakathāvaṇṇanā niṭṭhitā.",
  "tika-abh01t0:550": "Noupādābhājanīyakathāvaṇṇanā",
  "tika-abh01t0:551": "646. Na upādiyatevāti na nissayati eva, kintu nissayati ca nissīyati cāti attho.",
  "tika-abh01t0:552_0": "647. Purimā panāti pañcavidhasaṅgahe pathavīdhātuāpodhātutejodhātuvāyodhātūnaṃ purimuddesavasena",
  "tika-abh01t0:552_1": "vuttaṃ. Phoṭṭhabbāyatananiddese vā vuttānaṃ pathavīdhātuādīnaṃ purimā uddese vuttā",
  "tika-abh01t0:552_2": "āpodhātūti adhippāyo, vuttassa vā phoṭṭhabbāyatanassa atītatāya pacchimatā, anāgatatāya",
  "tika-abh01t0:552_3": "ca āpodhātuyā purimatā vuttāti daṭṭhabbā. Āyūti jīvitindriyaṃ. Kammajatejaṃ usmā.",
  "tika-abh01t0:552_4": "Yaṃ kiñci dhātuṃ…pe… ekappahārena nuppajjatīti ekasmiṃ khaṇe anekāsu pathavīsu āpāthagatāsu",
  "tika-abh01t0:552_5": "tāsu tāsu saha nuppajjati, tathā tejavāyūsu cāti attho. Anekesu ārammaṇesu sannipatitesu",
  "tika-abh01t0:552_6": "ābhujitavasena ārammaṇapasādādhimattatāvasena ca paṭhamaṃ katthaci uppatti dassitā,",
  "tika-abh01t0:552_7": "aññattha ca pana uppatti atthi eva. Sāyaṃ ārammaṇato ārammaṇantarasaṅkanti yena upāyena",
  "tika-abh01t0:552_8": "hoti, tassa vijānanatthaṃ pucchati “kathaṃ pana cittassa ārammaṇato saṅkanti hotī”ti.",
  "tika-abh01t0:553_0": "651. Ayapiṇḍiādīsu pathavīdhātu tādisāya āpodhātuyā anābaddhā santī visareyya, tasmā",
  "tika-abh01t0:553_1": "“tāni āpodhātu ābandhitvā baddhāni karotī”ti vuttaṃ. Yathā hi yuttappamāṇaṃ udakaṃ",
  "tika-abh01t0:553_2": "paṃsucuṇṇāni ābandhitvā mattikāpiṇḍaṃ katvā ṭhapeti, evaṃ ayopiṇḍiādīsupi tadanurūpapaccayehi",
  "tika-abh01t0:553_3": "tattheva uppannā āpodhātu tathā ābandhitvā ṭhapetīti daṭṭhabbā.",
  "tika-abh01t0:554_0": "Aphusitvā patiṭṭhā hotīti āpodhātuyā aphoṭṭhabbabhāvato vuttaṃ, tathā “aphusitvāva",
  "tika-abh01t0:554_1": "ābandhatī”ti. Na hi yathā phoṭṭhabbadhātūnaṃ phoṭṭhabbabhāvena aññamaññanissayatā,",
  "tika-abh01t0:554_2": "evaṃ phoṭṭhabbāphoṭṭhabbadhātūnaṃ hotīti adhippāyo veditabbo. Avinibbhogavuttīsu",
  "tika-abh01t0:554_3": "hi bhūtesu aññamaññanissayatā aññamaññapaccayabhūtesu na sakkā nivāretuṃ, nāpi sahajātesu",
  "tika-abh01t0:554_4": "avinibbhogatāya ekībhūtesu phusanāphusanāni vicāretuṃ yuttānīti. Na uṇhā hutvā jhāyatīti",
  "tika-abh01t0:554_5": "tejosabhāvataṃyeva paṭikkhipati, na sītattaṃ anujānāti, tejosabhāvapaṭikkhepeneva",
  "tika-abh01t0:554_6": "ca sītattañca paṭikkhittaṃ hoti. Tejo eva hi sītaṃ himapātasamayādīsu sītassa paripācakatādassanato,",
  "tika-abh01t0:554_7": "sītuṇhānañca aññamaññapaṭipakkhabhāvato uṇhena saha na sītaṃ bhūtantaraṃ pavattatīti",
  "tika-abh01t0:554_8": "yujjati. Uṇhakalāpe pana sītassa appavatti sītakalāpe ca uṇhassa dvinnaṃ aññamaññapaṭipakkhattā",
  "tika-abh01t0:554_9": "tejovisesabhāve yujjatīti. Bhāvaññathattanti kharānaṃ guḷādīnaṃ davatā mudutā rasādīnañca",
  "tika-abh01t0:554_10": "davānaṃ kharatā paccayavisesehi omattādhimattapathavīdhātuādikānaṃ uppatti. Lakkhaṇaññathattaṃ",
  "tika-abh01t0:554_11": "kakkhaḷādilakkhaṇavijahanaṃ, taṃ etesaṃ na hoti, omattādhimattatāsaṅkhātaṃ bhāvaññathattaṃyeva hotīti attho.",
  "tika-abh01t0:555_0": "652. Anupādinnādīnaṃyevāti ekantaanupādinnaekantanacittasamuṭṭhānādīnaṃ niddesesu",
  "tika-abh01t0:555_1": "gahaṇesu gahitāti attho. Yaṃ vā panaññampīti pana vacanena purimānampi nakammassakatattābhāvādikaṃ",
  "tika-abh01t0:555_2": "dīpeti. Tā hi anupādinnādinakammassakatattādivacanānaṃ samānatthattā ekena avattabbatte",
  "tika-abh01t0:555_3": "itarenapi avattabbā siyuṃ, vattabbatte vā vattabbā. Tasmā ekantākammajādīsveva gahetabbattā",
  "tika-abh01t0:555_4": "tā anekantesu na gahitāti daṭṭhabbā.",
  "tika-abh01t0:556": "666. Ekanta …pe… paññāyati tesaṃ vikārattā, anipphannattā pana tassa uppādo na kenaci sakkā vattunti adhippāyo.",
  "tika-abh01t0:557": "Dukaniddesavaṇṇanā niṭṭhitā.",
  "tika-abh01t0:558": "Catukkaniddesavaṇṇanā",
  "tika-abh01t0:559_0": "966. Pacchimapadassāti viññātapadassa. Sabbameva hi rūpaṃ viññātanti tassa abhinditabbattā",
  "tika-abh01t0:559_1": "viññātato aññaṃ diṭṭhaṃ sutaṃ mutañca na hotīti pucchaṃ akatvāva vissajjitaṃ. Na",
  "tika-abh01t0:559_2": "hi sakkā viññātato aññaṃ “katamaṃ rūpaṃ diṭṭha”nti pucchitunti adhippāyo. Yathā hi",
  "tika-abh01t0:559_3": "dvīsu uddiṭṭhesu nopādato aññattaṃ sandhāya “katamaṃ taṃ rūpaṃ upādā”ti pucchitaṃ,",
  "tika-abh01t0:559_4": "evaṃ diṭṭhādīsu catūsu uddiṭṭhesu sutādīhi tīhipi aññattaṃ sandhāya “katamaṃ taṃ",
  "tika-abh01t0:559_5": "rūpaṃ diṭṭha”nti pucchitabbaṃ siyā, tadabhāvo na pucchitaṃ, evaṃ sutādīsupīti. Dassanādiggahaṇavisesato",
  "tika-abh01t0:559_6": "pana diṭṭhādīhi aññassa viññātassa sabbhāvato ca catukko vutto.",
  "tika-abh01t0:560": "Pañcakaniddesavaṇṇanā",
  "tika-abh01t0:561_0": "969. Tejobhāvaṃ gatanti sabhāveneva tejobhāvaṃ pattanti attho. Vuttassapi aññena",
  "tika-abh01t0:561_1": "pakārena saṅgahārahassa saṅgaṇhanaṃ nayakaraṇaṃ idha daṭṭhabbaṃ, tayidaṃ “viññāta”nti",
  "tika-abh01t0:561_2": "catukkapadepi yojetabbaṃ. Phoṭṭhabbassa bhedasabbhāvo aṭṭhake nayo.",
  "tika-abh01t0:562": "Pakiṇṇakakathāvaṇṇanā",
  "tika-abh01t0:563_0": "975. Natthi nīvaraṇāti vacanena middhassapi nīvaraṇassa pahānaṃ vuttaṃ, na ca rūpaṃ",
  "tika-abh01t0:563_1": "pahātabbaṃ, na ca rūpakāyagelaññaṃ munino natthīti sakkā vattuṃ “piṭṭhi me āgilāyati,",
  "tika-abh01t0:563_2": "tamahaṃ āyamissāmī”ti vacanato. Saviññāṇakasaddoti viññāṇena pavattito vacīghosādisaddo.",
  "tika-abh01t0:563_3": "Na hi etāni jāyantīti paripaccamānassa rūpassa paripaccanaṃ jarā, khīyamānassa khayo",
  "tika-abh01t0:563_4": "aniccatāti rūpabhāvamattāni etāni, na sayaṃ sabhāvavantānīti sandhāya vuttaṃ. Tathā",
  "tika-abh01t0:563_5": "jāyamānassa jananaṃ jāti, sā ca rūpabhāvova, na sayaṃ sabhāvavatīti “na pana paramatthato",
  "tika-abh01t0:563_6": "jāti jāyatī”ti vuttaṃ.",
  "tika-abh01t0:564_0": "Tesaṃ paccayo etissāti tappaccayā, tappaccayāya bhāvo tappaccayabhāvo, tappaccayabhāvena",
  "tika-abh01t0:564_1": "pavatto vohāro tappaccayabhāvavohāro, taṃ labhati. Abhinibbattitadhammakkhaṇasminti",
  "tika-abh01t0:564_2": "abhinibbattiyamānadhammakkhaṇasminti adhippāyo. Na hi tadā te dhammā na jāyantīti",
  "tika-abh01t0:564_3": "jāyamānabhāvova jātīti yuttā tassā kammādisamuṭṭhānatā taṃnibbattatā ca, na pana",
  "tika-abh01t0:564_4": "tadā te dhammā jīyanti khīyanti ca, tasmā na tesaṃ te jīraṇabhijjanabhāvā cittādisamuṭṭhānā",
  "tika-abh01t0:564_5": "taṃnibbattā cāti vacanaṃ arahanti. Evamapi upādinna-saddo upetena kammunā ādinnataṃ",
  "tika-abh01t0:564_6": "vadati, na nibbattinti upādinnapākabhedānaṃ upādinnatā tesaṃ vattabbāti ce? Na, ādinna-saddassa",
  "tika-abh01t0:564_7": "nibbattivācakattā. Upetena nibbattañhi upādinnanti paccayānubhāvakkhaṇañca nibbattiñca",
  "tika-abh01t0:564_8": "gahetvāva pavatto ayaṃ vohāro tadā abhāvā jarāmaraṇe na pavattatīti. Paṭiccasamuppannānaṃ",
  "tika-abh01t0:564_9": "dhammānaṃ jarāmaraṇattā tesaṃ uppāde sati jarāmaraṇaṃ hoti, asati na hoti. Na hi",
  "tika-abh01t0:564_10": "ajātaṃ paripaccati bhijjati vā, tasmā jātipaccayataṃ sandhāya “jarāmaraṇaṃ paṭiccasamuppanna”nti vuttaṃ.",
  "tika-abh01t0:565_0": "Nissayapaṭibaddhavuttitoti jāyamānaparipaccamānabhijjamānānaṃ jāyamānādibhāvamattattā",
  "tika-abh01t0:565_1": "jāyamānādinissayapaṭibaddhavuttikā jātiādayoti vuttaṃ hoti. Yadi evaṃ upādāyarūpānañca",
  "tika-abh01t0:565_2": "cakkhāyatanādīnaṃ uppādādisabhāvabhūtā jātiādayo taṃnissitā hontīti bhūtanissitānaṃ",
  "tika-abh01t0:565_3": "tesaṃ lakkhaṇānaṃ upādāyabhāvo viya upādāyarūpanissitānaṃ upādāyupādāyabhāvo āpajjatīti",
  "tika-abh01t0:565_4": "ce? Na, bhūtapaṭibaddhaupādāyarūpalakkhaṇānañca bhūtapaṭibaddhabhāvassa avinivattanato.",
  "tika-abh01t0:565_5": "Apica ekakalāpapariyāpannānaṃ rūpānaṃ saheva uppādādippavattito ekassa kalāpassa",
  "tika-abh01t0:565_6": "uppādādayo ekekāva hontīti yathā ekekassa kalāpassa jīvitindriyaṃ kalāpānupālakaṃ",
  "tika-abh01t0:565_7": "“upādāyarūpa”nti vuccati, evaṃ kalāpuppādādisabhāvā jātiādayo “upādāyarūpāni”cceva",
  "tika-abh01t0:565_8": "vuccanti. Evaṃ vikāraparicchedarūpāni ca yojetabbāni.",
  "tika-abh01t0:566_0": "Kammasamuṭṭhānasambandhaṃ utusamuṭṭhānaṃ kammavisesena suvaṇṇadubbaṇṇasusaṇṭhitadussaṇṭhitādivisesaṃ",
  "tika-abh01t0:566_1": "hotīti “kammapaccaya”nti vuttaṃ. Kammavipākānubhavanassa kāraṇabhūtaṃ bāhirautusamuṭṭhānaṃ",
  "tika-abh01t0:566_2": "kammapaccayautusamuṭṭhānaṃ. Kammasahāyo paccayo, kammassa vā sahāyabhūto paccayo",
  "tika-abh01t0:566_3": "kammapaccayo, sova utu kammapaccayautu, so samuṭṭhānaṃ etassāti kammapaccayautusamuṭṭhānanti",
  "tika-abh01t0:566_4": "vacanattho. Sīte uṇhe vā kismiñci utumhi samāgate tato suddhaṭṭhakaṃ uppajjati, tassa",
  "tika-abh01t0:566_5": "so utu samuṭṭhānaṃ. Dutiyassa suddhaṭṭhakassa utusamuṭṭhānikapaṭibandhakassa so eva",
  "tika-abh01t0:566_6": "purimo utu paccayo. Tatiyaṃ pana suddhaṭṭhakaṃ purimautusahāyena utunā nibbattattā",
  "tika-abh01t0:566_7": "pubbe vuttanayeneva “utupaccayautusamuṭṭhāna”nti vuttaṃ. Evamayaṃ purimo utu tisso",
  "tika-abh01t0:566_8": "santatiyo ghaṭṭeti, tato paraṃ aññautusamāgame aññasantatittayaṃ, tato ca aññena",
  "tika-abh01t0:566_9": "aññanti evaṃ pavatti daṭṭhabbā. Tadetaṃ sītuṇhānaṃ appabahubhāve taṃsamphassassa",
  "tika-abh01t0:566_10": "acirappavattiyā cirappavattiyā ca veditabbaṃ, anupādinnena dīpanā na santatittayavasena,",
  "tika-abh01t0:566_11": "atha kho meghasamuṭṭhāpakamūlautuvasena pakārantarena daṭṭhabbā, taṃ dassetuṃ “utusamuṭṭhāno",
  "tika-abh01t0:566_12": "nāma valāhako”tiādimāha. Rūparūpānaṃ vikārādimattabhāvato aparinipphannatā vuttā.",
  "tika-abh01t0:566_13": "Tesañhi rūpavikārādibhāvato rūpatāti adhippāyo. Rūpavikārādibhāvato eva pana rūpe",
  "tika-abh01t0:566_14": "sati santi, asati na santīti asaṅkhatabhāvanivāraṇatthaṃ parinipphannatā vuttāti.",
  "tika-abh01t0:567": "Rūpakaṇḍavaṇṇanā niṭṭhitā.",
  "tika-abh01t0:568": "3. Nikkhepakaṇḍaṃ",
  "tika-abh01t0:569": "Tikanikkhepakathāvaṇṇanā",
  "tika-abh01t0:570_0": "985. Sabbesanti cittuppādavasena rūpāsaṅkhatavasena ca bhinnānaṃ sabbesaṃ phassādicakkhādipadabhājananayena",
  "tika-abh01t0:570_1": "vitthārito. Tattha pana asaṅkhatassa bhedābhāvato asaṅkhatā dhātūtveva padabhājanaṃ",
  "tika-abh01t0:570_2": "daṭṭhabbaṃ. Yevāpanakānaṃ pana sukhumupādāyarūpassa ca indriyavikāraparicchedalakkhaṇarūpupatthambhakabhāvarahitassa",
  "tika-abh01t0:570_3": "hadayavatthussa paduddhārena idha niddesānarahattā niddeso na katoti daṭṭhabbo. Na",
  "tika-abh01t0:570_4": "hi tathāgatassa dhammesu ācariyamuṭṭhi atthīti. Nikkhipitvāti vitthāradesanaṃ ṭhapetvā,",
  "tika-abh01t0:570_5": "apanetvāti attho, vitthāradesanaṃ antogadhaṃ katvāti vā. Gāthāttho nidāne vutto eva.",
  "tika-abh01t0:571_0": "Mūlavasena paccayabhāvo hetupaccayattho. Pabhavati etasmāti pabhavo, so eva “janako”ti",
  "tika-abh01t0:571_1": "visesito. Samuṭṭhāti etenāti samuṭṭhānaṃ, tassa visesanaṃ nibbattakanti. Sabbāni",
  "tika-abh01t0:571_2": "vā etāni pariyāyavacanāni. Atthavasenāti kasmā vuttaṃ, nanu kusalamūlānaṃ hetubhāvato",
  "tika-abh01t0:571_3": "dhammavasenāti yuttanti? Saccametaṃ, alobhādīnaṃ pana tiṇṇaṃ samānassa mūlaṭṭhassa",
  "tika-abh01t0:571_4": "vasena dassitataṃ sandhāya “atthavasenā”ti vuttaṃ. Iminā dhammoti bhāvo, atthoti",
  "tika-abh01t0:571_5": "dhammakiccaṃ adhippetanti viññāyati. “Alobho nidānaṃ kammānaṃ samudayāyā”tiādivacanato",
  "tika-abh01t0:571_6": "tāni kusalamūlāni samuṭṭhānaṃ etassātipi taṃsamuṭṭhānaṃ. Taṃ pana tehi samuṭṭhitaṃ",
  "tika-abh01t0:571_7": "hotīti “alobhādīhi samuṭṭhita”nti āha. Te kusalamūlataṃsampayuttā samuṭṭhānaṃ etassātipi",
  "tika-abh01t0:571_8": "attho sambhavati. Ettha pana cetanaṃ ṭhapetvā aññe “taṃsampayuttā”ti samuṭṭhānabhāve",
  "tika-abh01t0:571_9": "vattabbā. Tattha mūlehi attano paccayato kusale pariyādiyati, khandhehi sabhāvato,",
  "tika-abh01t0:571_10": "kammehi aññassa nibbattanakiccato. Mūlehi ca kusalānaṃ anavajjatāya hetuṃ dasseti,",
  "tika-abh01t0:571_11": "khandhehi taṃsampayogakataṃ anavajjasabhāvaṃ, kammehi sukhavipākataṃ. Mūlehi vā nidānasampattiyā",
  "tika-abh01t0:571_12": "ādikalyāṇataṃ, khandhehi sabhāvasampattiyā majjhekalyāṇataṃ, kammehi nibbattisampattiyā",
  "tika-abh01t0:571_13": "pariyosānakalyāṇataṃ.",
  "tika-abh01t0:572_0": "986. Taṃ …pe… uddhaṃ akusalaṃ nāma natthīti kasmā vuttaṃ, nanu vicikicchuddhaccasahagatamoho",
  "tika-abh01t0:572_1": "atthīti? Saccametaṃ, tena pana vinā taṃsampayuttatā natthīti taṃsampayuttesu gahitesu",
  "tika-abh01t0:572_2": "moho gahito evāti katvā “tato uddhaṃ natthī”ti vuttaṃ aññattha abhāvā. Ekasmiṃ ṭhitaṃ",
  "tika-abh01t0:572_3": "ekaṭṭhaṃ, sahajabhāvena ekaṭṭhaṃ sahajekaṭṭhaṃ. Pahātabbanti pahānaṃ, pahānabhāvena",
  "tika-abh01t0:572_4": "ekaṭṭhaṃ pahānekaṭṭhaṃ. Yena hi yaṃ saha pahātabbaṃ, tena taṃ ekasmiṃ puggale ṭhitaṃ",
  "tika-abh01t0:572_5": "hoti, ekasmiṃ samucchinne asamucchinne ca itarassa samucchinnatāya asamucchinnatāya",
  "tika-abh01t0:572_6": "ca vasena aññamaññāvirahitato.",
  "tika-abh01t0:573_0": "987. Tīṇi lakkhaṇānīti aniccadukkhaanattatā. Nāmakasiṇasattapaññattiyo tisso paññattiyo.",
  "tika-abh01t0:573_1": "Paramatthe amuñcitvā vohariyamānā vihāramañcādikā upādāpaññatti sattapaññattiggahaṇena",
  "tika-abh01t0:573_2": "gahitāti veditabbā, etāni ca lakkhaṇādīni heṭṭhā dvīsu kaṇḍesu viññattiādīni viya",
  "tika-abh01t0:573_3": "na vuttāni, na ca sabhāvadhammāti katvā na labbhantīti vuttāni. Na hi koci sabhāvo",
  "tika-abh01t0:573_4": "kusalattikāsaṅgahitoti vattuṃ yuttanti.",
  "tika-abh01t0:574_0": "988. Sukhabhūmīti kāmāvacarādayopi yujjanti. Sukhasahagatā hi kāmāvacarādibhūmi sukhabhūmi.",
  "tika-abh01t0:574_1": "Kāmāvacarādibhūmīti ca kāmāvacarāditāya dhammā eva vuccantīti kāmāvacarādicittuppādesūti",
  "tika-abh01t0:574_2": "atthato viññāyati. Evañca katvā “sukhabhūmiya”nti vatvā tassā eva vibhāgadassanatthaṃ",
  "tika-abh01t0:574_3": "“kāmāvacare”tiādi vuttaṃ. Bhūmi-saddo ca abhidhamme kāmāvacarādīsu niruḷhoti “catūsu",
  "tika-abh01t0:574_4": "bhūmīsu kusala”ntiādīsu aññabhūmiggahaṇaṃ na hotīti. Pāḷito cāti “visiṭṭhānaṃ pākāti",
  "tika-abh01t0:574_5": "vipākā”tiādivacanatthavibhāvanena pāḷito. “Vipakkabhāvamāpannānaṃ arūpadhammānametaṃ",
  "tika-abh01t0:574_6": "adhivacana”ntiādinā bhāsitatthavibhāvanena atthato ca. Nāmaparicchedādīhi tikadukānaṃ",
  "tika-abh01t0:574_7": "vavatthānadassanena vā pāḷito, tadatthaviññāpanena atthato.",
  "tika-abh01t0:575": "991. Sāliphalanti sālipākamāha.",
  "tika-abh01t0:576": "994. Amhākaṃ mātulattheroti puggalārammaṇassapi upādānassa upādānakkhandhā eva paccayo, na lokuttarā, ko pana vādo khandhārammaṇassa. Tenāha “aggahitānī”ti.",
  "tika-abh01t0:577": "998. Yathā upādānehi aggahetabbā anupādāniyā, evaṃ saṃkilesehi aggahetabbā asaṃkilesikāti katvā “asaṃ…pe… eseva nayo”ti āha.",
  "tika-abh01t0:578_0": "1006. Diṭṭhiyā gahito attā na vijjati. Yesu pana vipallatthagāho, te upādānakkhandhāva",
  "tika-abh01t0:578_1": "vijjanti. Tasmā yasmiṃ avijjamānaniccādivipariyāsākāragahaṇaṃ atthi, sova upādānakkhandhapañcakasaṅkhāto",
  "tika-abh01t0:578_2": "kāyo. Tattha niccādiākārassa avijjamānatādassanatthaṃ ruppanādisabhāvasseva ca vijjamānatādassanatthaṃ",
  "tika-abh01t0:578_3": "vijjamāno kāyoti visesetvā vutto, lokuttarā pana na kadāci avijjamānākārena gayhantīti",
  "tika-abh01t0:578_4": "na idaṃ visesanaṃ arahanti. Sakkāye diṭṭhi, satī vā kāye diṭṭhi sakkāyadiṭṭhi. Attanā",
  "tika-abh01t0:578_5": "gahitākārassa avijjamānatāya sayameva satī, na tāya gahito attā attaniyaṃ vāti attho.",
  "tika-abh01t0:578_6": "Ayaṃ panattho sambhavatīti katvā vutto, purimo eva pana padhāno. Dutiye hi diṭṭhiyā",
  "tika-abh01t0:578_7": "vatthu avisesitaṃ hoti. Kāyoti hi khandhapañcake vuccamāne lokuttarāpanayanaṃ natthi.",
  "tika-abh01t0:578_8": "Na hi lokuttaresu kāya-saddo na vattati. Kāyapassaddhiādīsu hi lokuttaresu kāya-saddopi",
  "tika-abh01t0:578_9": "lokuttarakkhandhavācakoti. Sīlenāti suddhiyā ahetubhūtena sīlena. Gahitasamādānanti",
  "tika-abh01t0:578_10": "uppāditaparāmāsova. So hi samādiyanti etena kukkurasīlavatādīnīti “samādāna”nti vutto.",
  "tika-abh01t0:578_11": "Tattha avītikkamanīyatāya sīlaṃ, bhattivasena satataṃ caritabbatāya vataṃ daṭṭhabbaṃ.",
  "tika-abh01t0:579_0": "1007. Idheva tiṭṭhamānassāti imissāyeva indasālaguhāyaṃ tiṭṭhamānassa. Vācuggatakaraṇaṃ",
  "tika-abh01t0:579_1": "uggaho. Atthaparipucchanaṃ paripucchā. Kusalehi saha codanāpariharaṇavasena vinicchayakaraṇaṃ",
  "tika-abh01t0:579_2": "vinicchayo. Bahūnaṃ nānappakārānaṃ sakkāyadiṭṭhīnaṃ avihatattā tā janenti, tāhi janitāti",
  "tika-abh01t0:579_3": "vā puthujjanā. Avighātameva vā jana-saddo vadati. Puthu satthārānaṃ mukhullokikāti",
  "tika-abh01t0:579_4": "ettha puthū janā etesanti puthujjanāti vacanattho. Puthu…pe… avuṭṭhitāti ettha janetabbā,",
  "tika-abh01t0:579_5": "jāyanti vā etthāti janā, gatiyo. Puthū janā etesanti puthujjanā. Ito pare jāyanti",
  "tika-abh01t0:579_6": "etehīti janā, abhisaṅkhārādayo. Te etesaṃ puthū vijjantīti puthujjanā. Abhisaṅkharaṇādiattho",
  "tika-abh01t0:579_7": "eva vā jana-saddo daṭṭhabbo. Rāgaggiādayo santāpā. Te eva sabbepi vā kilesā pariḷāhā.",
  "tika-abh01t0:579_8": "Puthu pañcasu kāmaguṇesūti ettha jāyatīti jano, “rāgo gedho”ti evamādiko. Puthu jano",
  "tika-abh01t0:579_9": "etesanti puthujjanā. Puthūsu vā janā jātā rattāti evaṃ rāgādiattho eva jana-saddo",
  "tika-abh01t0:579_10": "daṭṭhabbo. Palibuddhāti sambaddhā upaddutā vā. Assutavāti etena andhatā vuttāti “andhaputhujjano vutto”ti āha.",
  "tika-abh01t0:580_0": "Anayeti avaḍḍhiyaṃ. Sabbattha niruttilakkhaṇena padasiddhi veditabbā. Anekesu ca",
  "tika-abh01t0:580_1": "kappasatasahassesu kataṃ jānanti, pākaṭañca karonti upakāraṃ satijananaāmisapaṭiggahaṇādinā",
  "tika-abh01t0:580_2": "paccekasambuddhā, tatheva dukkhitassa sakkaccaṃ kātabbaṃ karonti. Sammāsambuddho",
  "tika-abh01t0:580_3": "pana asaṅkhyeyyaappameyyesupi kataṃ upakāraṃ maggaphalānaṃ upanissayañca jānāti,",
  "tika-abh01t0:580_4": "pākaṭañca karoti, sīho viya ca javaṃ sabbattha sakkaccameva dhammadesanaṃ karoti.",
  "tika-abh01t0:580_5": "Ariyabhāvoti yehi yogato ariyā vuccanti, te maggaphaladhammā daṭṭhabbā. Ariyakaradhammā",
  "tika-abh01t0:580_6": "aniccadassanādayo, vipassiyamānā vā aniccādayo.",
  "tika-abh01t0:581_0": "Sotānīti taṇhādiṭṭhikilesaduccaritaavijjāsotāni. “Sotānaṃ saṃvaraṃ brūmī”ti vatvā",
  "tika-abh01t0:581_1": "“paññāyete pidhīyare”ti vacanena sotānaṃ saṃvaro pidahanaṃ samucchedañāṇanti viññāyati.",
  "tika-abh01t0:581_2": "Khantīti adhivāsanā, sā ca tathāpavattā khandhā. Paññāti eke, adoso eva vā. Kāyaduccaritādīnanti",
  "tika-abh01t0:581_3": "dussīlyasaṅkhātānaṃ kāyavacīduccaritānaṃ muṭṭhassaccasaṅkhātassa pamādassa abhijjhādomanassānaṃ",
  "tika-abh01t0:581_4": "pāpakānaṃ akkhantiaññāṇakosajjānañca. Anupekkhā saṅkhārehi avivaṭṭanaṃ, sālayatāti",
  "tika-abh01t0:581_5": "attho. Dhammaṭṭhitiyaṃ paṭiccasamuppāde paṭilomabhāvo sassatucchedagāho, tappaṭicchādakamoho",
  "tika-abh01t0:581_6": "vā. Nibbāne paṭilomabhāvo saṅkhāresu rati, nibbānapaṭicchādako moho vā. Saṅkhāranimittaggāhoti",
  "tika-abh01t0:581_7": "yādisassa kilesassa appahīnattā vipassanā saṅkhāranimittaṃ na muñcati, so kileso",
  "tika-abh01t0:581_8": "daṭṭhabbo. Saṅkhāranimittaggahaṇassa atikkamanaṃ vā pahānaṃ.",
  "tika-abh01t0:582_0": "Catunnaṃ ariyamaggānaṃ bhāvitattā accantaṃ appavattibhāvena yaṃ pahānanti yojanā",
  "tika-abh01t0:582_1": "veditabbā. Kena pana pahānanti? Ariyamaggehevāti viññāyamāno ayamattho tesaṃ bhāvitattā",
  "tika-abh01t0:582_2": "appavattivacanena. Samudayapakkhikassāti ettha cattāropi maggā catusaccābhisamayāti",
  "tika-abh01t0:582_3": "katvā tehi pahātabbena tena tena samudayena saha pahātabbattā samudayasabhāgattā",
  "tika-abh01t0:582_4": "ca saccavibhaṅge ca sabbakilesānaṃ samudayabhāvassa vuttattā “samudayapakkhikā”ti",
  "tika-abh01t0:582_5": "diṭṭhiādayo vuccanti. Kāyavācācittānaṃ virūpappavattiyā nayanaṃ apayāpanaṃ, kāyaduccaritādīnaṃ",
  "tika-abh01t0:582_6": "vināsanayanaṃ vā vinayo, tesaṃ vā jimhappavattiṃ vicchinditvā ujukanayanaṃ vinayanaṃ.",
  "tika-abh01t0:582_7": "Eseseti eso so eva, atthato anaññoti attho. Tajjāteti atthato taṃsabhāvova. Sappuriso",
  "tika-abh01t0:582_8": "ariyasabhāvo, ariyo ca sappurisabhāvoti attho.",
  "tika-abh01t0:583_0": "Advayanti dvayatārahitaṃ, vaṇṇameva “accī”ti gahetvā acciṃ vā “vaṇṇo evā”ti tesaṃ",
  "tika-abh01t0:583_1": "ekattaṃ passanto viya yathātakkitaṃ attānaṃ “rūpa”nti, yathādiṭṭhaṃ vā rūpaṃ “attā”ti",
  "tika-abh01t0:583_2": "gahetvā tesaṃ ekattaṃ passanto daṭṭhabbo. Ettha ca “rūpaṃ attā”ti imissā pavattiyā",
  "tika-abh01t0:583_3": "abhāvepi rūpe attaggahaṇaṃ pavattamānaṃ acciyaṃ vaṇṇaggahaṇaṃ viya. Upamāyo ca anaññattādiggahaṇanidassanavaseneva",
  "tika-abh01t0:583_4": "vuttā, na vaṇṇādīnaṃ viya attano vijjamānattassa, attano viya vā vaṇṇādīnaṃ avijjamānattassa dassanatthaṃ.",
  "tika-abh01t0:584_0": "1008. Sarīranipphattiyāti sarīrapāripūriyā. Nicchetuṃ asakkonto vicinanto kicchatīti",
  "tika-abh01t0:584_1": "vicikicchā. Idappaccayānaṃ bhāvoti jātiādisabhāvameva āha, jātiādīnaṃ vā jarāmaraṇādiuppādanasamatthataṃ.",
  "tika-abh01t0:584_2": "Sā pana jātiādivinimuttā natthīti tesaṃyevādhivacanaṃ hoti “idappaccayatā”ti.",
  "tika-abh01t0:585_0": "1009. Idha anāgatakilesā “tadekaṭṭhā kilesā”ti vuccantīti te dassetuṃ “imissā ca",
  "tika-abh01t0:585_1": "pāḷiyā”tiādi āraddhaṃ. Sahajekaṭṭhavasenāti tattha uppannadiṭṭhiyā sahajekaṭṭhavasenāti",
  "tika-abh01t0:585_2": "atthato viññāyati. Taṃsampayuttoti tehi saṃyojanakilesehi sampayuttotipi attho yujjati.",
  "tika-abh01t0:585_3": "Tathā te saṃyojanakilesā samuṭṭhānaṃ etassāti taṃsamuṭṭhānanti vā. Saṃyojanarahitehi",
  "tika-abh01t0:585_4": "ca pana kilesehi sampayuttānaṃ samuṭṭhitānañca sabbhāvato kileseheva yojanā katā.",
  "tika-abh01t0:586_0": "1011. Saṃyojanādīnaṃ viyāti saṃyojanatadekaṭṭhakilesādīnaṃ yathāvuttānaṃ viya. Tehīti",
  "tika-abh01t0:586_1": "dassanabhāvanāmaggehi. Abhisaṅkhāraviññāṇaṃ kusalākusalaṃ, nāmarūpañca vipākanti",
  "tika-abh01t0:586_2": "katvā “kusalādīnampi pahānaṃ anuññāta”nti āha.",
  "tika-abh01t0:587_0": "1013. Hetū cevāti “pahātabbahetukā”ti etasmiṃ samāsapade ekadesena samāsapadatthaṃ",
  "tika-abh01t0:587_1": "vadati. Ettha ca purimanayena “ime dhammā dassanenapahātabbahetukā”ti imeyeva dassanenapahātabbahetukā,",
  "tika-abh01t0:587_2": "na ito aññeti ayaṃ niyamo paññāyati, na ime dassanenapahātabbahetukāyevāti. Tasmā",
  "tika-abh01t0:587_3": "imesaṃ dassanenapahātabbahetukabhāvo aniyato vicikicchāsahagatamohassa ahetukattāti",
  "tika-abh01t0:587_4": "purimanayo vivaraṇīyatthavā hoti. Tasmā purimanayena dhammato dassanenapahātabbahetuke",
  "tika-abh01t0:587_5": "nikkhipitvā atthato nikkhipituṃ dutiyanayo vutto.",
  "tika-abh01t0:588": "1029. Mahaggatā vā iddhividhādayo. Appamāṇārammaṇā mahaggatā cetopariyapubbenivāsānāgataṃsañāṇasampayuttā.",
  "tika-abh01t0:589_0": "1035. Anantare niyuttāni, anantaraphalappayojanāni, anantaraphalakaraṇasīlāni vā",
  "tika-abh01t0:589_1": "ānantarikāni. Tāni pana paṭipakkhena anivāraṇīyaphalattā antarāyarahitānīti “anantarāyena",
  "tika-abh01t0:589_2": "phaladāyakānī”ti vuttaṃ. Anantarāyāni vā ānantarikānīti niruttivasena padasiddhi",
  "tika-abh01t0:589_3": "veditabbā. Ekasmimpīti pi-saddena anekasmimpi āyūhite vattabbamevanatthīti dasseti.",
  "tika-abh01t0:589_4": "Na ca tesaṃ aññamaññapaṭibāhakattaṃ atthi appaṭipakkhattā, appaṭipakkhatā ca samānaphalattā",
  "tika-abh01t0:589_5": "anubalappadānato ca. “Natthi hetu natthi paccayo sattānaṃ saṃkilesāyā”ti evamādiko",
  "tika-abh01t0:589_6": "ahetukavādo. “Karoto kho kārayato chindato chedāpayato…pe… karoto na karīyati pāpa”nti",
  "tika-abh01t0:589_7": "evamādiko akiriyavādo. “Natthi dinna”nti evamādiko natthikavādo. Etesu purimavādo",
  "tika-abh01t0:589_8": "bandhamokkhānaṃ hetuṃ paṭisedheti, dutiyo kammaṃ, tatiyo vipākanti ayametesaṃ viseso.",
  "tika-abh01t0:589_9": "Tañhīti ahetukādiniyatamicchādiṭṭhiṃ, na pana niyatabhāvaṃ appattaṃ.",
  "tika-abh01t0:590_0": "1039. Paccayaṭṭhenāti maggapaccayasaṅkhātena sampayogavisiṭṭhena paccayabhāvenāti",
  "tika-abh01t0:590_1": "veditabbaṃ. Ettha ca maggaṅgānaṃ ṭhapanaṃ maggapaccayabhāvarahite maggahetuke dassetuṃ,",
  "tika-abh01t0:590_2": "tena maggahetuke asaṅkarato vavatthapeti. Sace pana koci vadeyya “ekekaṃ aṅgaṃ ṭhapetvā",
  "tika-abh01t0:590_3": "taṃtaṃsampayuttānaṃ maggahetukabhāvepi ‘maggaṅgāni ṭhapetvā’ti idaṃ vacanaṃ yujjatī”ti.",
  "tika-abh01t0:590_4": "Evañhi sati tatiyanaye viya idhāpi “ṭhapetvā”ti na vattabbaṃ siyā, vuttañcetaṃ, tasmā",
  "tika-abh01t0:590_5": "vuttanayenevattho veditabbo. Maggaṅgāmaggaṅgānañhi sampayuttānaṃ visesadassanattho",
  "tika-abh01t0:590_6": "ayaṃ nayoti. Sesamaggaṅgānaṃ pubbe ṭhapitānanti adhippāyo. Phassādīnañhi purimanayepi",
  "tika-abh01t0:590_7": "maggahetukatā siddhāti.",
  "tika-abh01t0:591_0": "Sammādiṭṭhiyā dutiyanayepi ṭhapitāya tatiyanaye sahetukabhāvo dassito. Kathaṃ dassito,",
  "tika-abh01t0:591_1": "nanu ariyamaggasamaṅgissa “alobho adoso ime dhammā maggahetū”ti avatvā “alobho adoso",
  "tika-abh01t0:591_2": "amoho ime dhammā maggahetū”ti visuṃ sammādiṭṭhiādike maggahetū dassetvā “taṃsampayutto…pe…",
  "tika-abh01t0:591_3": "viññāṇakkhandho”ti visuṃ maggahetukānaṃ dassitattā “maggahetūsu amoho”ti vuttāya",
  "tika-abh01t0:591_4": "sammādiṭṭhiyā maggahetukatā na dassitā siyā? No na dassitā. Yathā hi tīṇi saṃyojanāni",
  "tika-abh01t0:591_5": "dassetvā “tadekaṭṭho lobho doso moho, ime dhammā dassanena pahātabbahetū”ti visuṃ",
  "tika-abh01t0:591_6": "pahātabbahetū niyametvā “tadekaṭṭhā ca kilesā”tiādivacanena lobhadosamohā ca aññamaññasahajekaṭṭhā",
  "tika-abh01t0:591_7": "aññamaññasampayuttā saṅkhārakkhandhabhūtā ca dassanenapahātabbahetukāti dassitā honti,",
  "tika-abh01t0:591_8": "evamidhāpi “alobhādayo ime dhammā maggahetū”ti nigamitāpi aññamaññasampayuttasaṅkhārakkhandhabhāvato",
  "tika-abh01t0:591_9": "taṃsampayuttasaṅkhārakkhandhavacanena “maggahetukā”ti dassitā evāti siddhaṃ hoti,",
  "tika-abh01t0:591_10": "sammādiṭṭhiyāpi amohoti vuttāya maggahetukabhāvadassanaṃ. Sace pana yo dutiyanaye",
  "tika-abh01t0:591_11": "maggo ceva hetu cāti vutto, tato aññasseva aññena asādhāraṇena pariyāyena maggahetubhāvaṃ",
  "tika-abh01t0:591_12": "dassetvā taṃsampayogato sammādiṭṭhiyā maggahetukabhāvadassanattho tatiyanayo siyā.",
  "tika-abh01t0:591_13": "“Ariyamaggasamaṅgissa alobho adoso ime dhammā maggahetū”tiādi vattabbaṃ siyā. Yasmā",
  "tika-abh01t0:591_14": "pana “maggahetū”ti iminā aññena sādhāraṇena pariyāyena yesaṃ maggahetubhāvo sambhavati,",
  "tika-abh01t0:591_15": "te sabbe “maggahetū”ti dassetvā taṃsampayuttānaṃ tesaṃ aññesañca maggahetukabhāvadassanattho",
  "tika-abh01t0:591_16": "tatiyanayo, tasmā tattha “amoho”tipi vuttaṃ. Na hi so maggahetu na hotīti. Ime pana",
  "tika-abh01t0:591_17": "tayopi nayā atthavisesavasena nikkhittattā atthato nikkhepā daṭṭhabbā. Atha vā sarūpena",
  "tika-abh01t0:591_18": "vacanaṃ dhammato nikkhepo, atthena atthatoti evampi yojanā sambhavati. Tattha dutiyatatiyanayā",
  "tika-abh01t0:591_19": "sarūpato hetuhetumantudassanavasena dhammato nikkhepo. Paṭhamanayo tathāadassanato",
  "tika-abh01t0:591_20": "atthena ca maggaṅgataṃsampayuttānaṃ hetuhetumantubhāvāvagamanato atthato nikkhepoti.",
  "tika-abh01t0:592_0": "1040. Yasmiṃ sabhāvadhamme ninnapoṇapabbhārabhāvena cittaṃ pavattati, so tassa ārammaṇādhipati",
  "tika-abh01t0:592_1": "veditabbo. Cetopariyañāṇena jānitvā paccavekkhamāno tena paccavekkhamānoti vutto.",
  "tika-abh01t0:592_2": "Etthāpīti etasmimpi aṭṭhakathāvacane, ettha vā paṭṭhāne maggādīni ṭhapetvā aññesaṃ",
  "tika-abh01t0:592_3": "adhipatipaccayabhāvassa avacaneneva paṭikkhepapāḷiyaṃ. Ayamevatthoti attano maggaphalaṃ",
  "tika-abh01t0:592_4": "ṭhapetvāti attho. Vīmaṃsādhipateyyanti padhānena adhipatinā sahajātādhipati nidassito,",
  "tika-abh01t0:592_5": "tayidaṃ nayadassanamattameva hotīti aññopi evaṃpakāro sahajāto maggādhipati nidassito",
  "tika-abh01t0:592_6": "hoti, tasmā vīriyādhipateyyanti ca yojetabbaṃ. Idampi hi atthato vuttamevāti.",
  "tika-abh01t0:593_0": "1041. Attano sabhāvo attabhāvo. Laddhokāsassa kammassa vipāko kappasahassātikkame",
  "tika-abh01t0:593_1": "uppajjati anekakappasahassāyukānaṃ sattānaṃ, kappasahassātikkamepi vā laddhokāsaṃ",
  "tika-abh01t0:593_2": "yaṃ bhavissati, tadapi laddhokāsamevāti attano vipākaṃ sandhāya vuccati. Natthi nāma",
  "tika-abh01t0:593_3": "na hotīti anuppanno nāma na hotīti adhippāyo. Uppādīsu antogadhattā “uppādino dhammā”ti",
  "tika-abh01t0:593_4": "etena vacanena vuccatīti katvā āha “uppādino dhammā nāma jāto”ti. Arūpasaṅkhāto attāti",
  "tika-abh01t0:593_5": "arūpabhavaṅgaṃ āha. Tattha ākāsānañcāyatanasaññādimayo attāti hi atthato vohāro pavattoti.",
  "tika-abh01t0:594_0": "Yadi pana āyū…pe… sabbaṃ vipākaṃ dadeyya, aladdhokāsañca vipākaṃ detīti katvā vipakkavipākañca",
  "tika-abh01t0:594_1": "dadeyya, tato ekasseva kammassa sabbavipākena bhavitabbanti aññassa kammassa okāso",
  "tika-abh01t0:594_2": "na bhaveyya niratthakattā, uppattiyāyeva okāso na bhaveyya, uppannassa vā phaladāne.",
  "tika-abh01t0:594_3": "Atha vā aladdhokāsassa vipākadāne paccayantararahitassapi vipākadānaṃ āpannanti avijjātaṇhādipaccayantarakhepakassa",
  "tika-abh01t0:594_4": "aññassa apacayagāmikammassa kammakkhayakarassa okāso na bhaveyya. Bhāvitepi magge",
  "tika-abh01t0:594_5": "avijjādipaccayantararahitassa ca kammassa vipaccanato samatthatā na siyāti attho.",
  "tika-abh01t0:594_6": "Sabbadā vā vipākappavattiyā eva bhavitabbattā vipākato aññassa pavattiokāso na bhaveyya.",
  "tika-abh01t0:594_7": "Taṃ panāti āyūhitaṃ kammaṃ. Idaṃ pana dhuvavipākassa vipākena adhuvavipākassapi laddhokāsassa",
  "tika-abh01t0:594_8": "vipākaṃ uppādīti dassetuṃ āraddhanti daṭṭhabbaṃ. Aṭṭha samāpattiyo ca balavavirahe",
  "tika-abh01t0:594_9": "aggamaggabhāvanāvirahe ca appahīnasabhāvato dhuvaṃ vipaccantīti dhuvavipākāti vuttā.",
  "tika-abh01t0:594_10": "Āyūhitakamme vuccamāne anuppannaṃ kasmā vuttanti? Yaṃ āyūhitaṃ bhavissati, tatthāpi",
  "tika-abh01t0:594_11": "āyūhita-saddappavattisabbhāvā.",
  "tika-abh01t0:595_0": "1050. Upādinnāti ettha na upetena ādinnāti ayamattho, upasaddo pana upasaggamattameva,",
  "tika-abh01t0:595_1": "tasmā upādānārammaṇā upādānehi, aññe ca anabhinivesena “ahaṃ maggaṃ bhāvayiṃ, mama",
  "tika-abh01t0:595_2": "maggo uppanno”tiādikena gahaṇena ādinnā icceva upādinnā. Upādinna-saddena vā amaggaphaladhammāyeva",
  "tika-abh01t0:595_3": "vuttā, itarehi maggaphaladhammā cāti veditabbaṃ.",
  "tika-abh01t0:596": "Tikanikkhepakathāvaṇṇanā niṭṭhitā.",
  "tika-abh01t0:597": "Dukanikkhepakathāvaṇṇanā",
  "tika-abh01t0:598_0": "1062. Mettāyanavasenāti mettāpharaṇavasena. “Mettayanavasenā”ti vattabbe dīghaṃ katvā",
  "tika-abh01t0:598_1": "vuttanti daṭṭhabbaṃ. Mettā, medanaṃ vā mettāyanaṃ, tañca sinehavasena. Anudayatīti",
  "tika-abh01t0:598_2": "anudāti vattabbe “anuddā”ti da-kārāgamanaṃ katvā vuttaṃ. Anuddāyanākāroti anurakkhaṇākāro.",
  "tika-abh01t0:598_3": "Rakkhaṇañhi dāyanā. Anuddāyitassāti anuddāya ayitassa. “Jātipi dukkhā”tiādiṃ suṇantassa",
  "tika-abh01t0:598_4": "savane, aniccādito sammasantassa sammasane, maggenettha sammohaṃ viddhaṃsentassa",
  "tika-abh01t0:598_5": "paṭivedhe, paṭivijjhitvā paccavekkhantassa paccavekkhaṇeti catūsu kālesu dukkhe ñāṇaṃ vattati.",
  "tika-abh01t0:599_0": "1065. Cittassa saṃrañjanaṃ cittassa sārāgo. Gijjhantīti abhikaṅkhanti. Sañjaṃntīti",
  "tika-abh01t0:599_1": "bandhanti. Lagganaṭṭhenāti saṃvaraṇaṭṭhena, olambanaṭṭhena vā. Tassa tasseva bhavassāti",
  "tika-abh01t0:599_2": "kāmabhavādisaṅkhātassa vipākakaṭattārūpassa abhinibbattiatthaṃ paṭisandhiyā paccayabhāvavasena",
  "tika-abh01t0:599_3": "parikaḍḍhati. Cittamassa bhavantare vidhāvati nibbattati. Taṇhāvipphanditaniveso",
  "tika-abh01t0:599_4": "aṭṭhasatataṇhāvicaritādibhāvena taṇhāpavattiyeva.",
  "tika-abh01t0:600_0": "Saritānīti rāgavasena allāni. Taṃsampayuttapītivasena siniddhāni sinehitāni. Visatāti",
  "tika-abh01t0:600_1": "vitthatā. Rūpādīsu tebhūmakadhammesu byāpanavasena visaṭā. Purimavacanameva ta-kārassa",
  "tika-abh01t0:600_2": "ṭa-kāraṃ katvā vuttaṃ. Visālāti vipulā. Visakkatīti parisappati, sahati vā. Ratto",
  "tika-abh01t0:600_3": "hi rāgavatthunā pādena tāliyamānopi sahatīti. Osakkanaṃ, vipphandanaṃ vā visakkananti",
  "tika-abh01t0:600_4": "vadanti. Aniccādiṃ niccādito gaṇhantī visaṃvādikā hoti. Visaṃharatīti tathā tathā",
  "tika-abh01t0:600_5": "kāmesu ānisaṃsaṃ passantī vividhehākārehi nekkhammābhimukhappavattito cittaṃ saṃharati",
  "tika-abh01t0:600_6": "saṅkhipati. Visaṃ vā dukkhaṃ, taṃ harati vahatīti attho. Dukkhanibbattakassa kammassa",
  "tika-abh01t0:600_7": "hetubhāvato visamūlā, visaṃ vā dukkhavedanāmūlaṃ etissāti visamūlā. Dukkhasamudayattā",
  "tika-abh01t0:600_8": "visaṃ phalaṃ etissāti visaphalā. Taṇhāya rūpādikassa dukkhasseva paribhogo hoti,",
  "tika-abh01t0:600_9": "na amatassāti sā “visaparibhogā”ti vuttā. Sabbattha niruttivasena padasiddhi veditabbā.",
  "tika-abh01t0:600_10": "Yo panettha padhāno attho, taṃ dassetuṃ puna “visatā vā panā”tiādi vuttaṃ. Itthabhāvaññathābhāvanti",
  "tika-abh01t0:600_11": "manussabhāvadevādibhāvabhūtaṃ.",
  "tika-abh01t0:601_0": "Paṇidhānakavasenāti cittassa rūpādīsu ṭhapanakavasena. Aññopi bandhu taṇhāya eva",
  "tika-abh01t0:601_1": "hoti, so pana abandhupi hoti. Taṇhā pana niccasannissitāti “pāṭiyekko bandhū”ti vuttā.",
  "tika-abh01t0:601_2": "Asanatoti byāpanato bhuñjanato ca. Tadubhayaṃ dasseti “ajjhottharaṇato”tiādinā. Āsīsanavasenāti",
  "tika-abh01t0:601_3": "icchanavasena. Aññenākārenāti jappanājappitattānaṃ jappāya anaññattadassanākārena.",
  "tika-abh01t0:601_4": "Cittaṃ pariyuṭṭhātīti cittaṃ mūsati. Mārapāsoti mārena gahitatāya rāgo mārapāso.",
  "tika-abh01t0:602_0": "1066. Saṅkhāresu uppanno kammapathabhedaṃ na karotīti etena sattesu uppanno aṭṭhānakopo",
  "tika-abh01t0:602_1": "karotīti viññāyati. “Atthaṃ me nācari, na carati, na carissati, piyassa me manāpassa",
  "tika-abh01t0:602_2": "atthaṃ nācari, na carati, na carissati, appiyassa me amanāpassa anatthaṃ nācari,",
  "tika-abh01t0:602_3": "na carati, na carissatī”ti uppajjamānopi hi kopo avatthusmiṃ uppannattā aṭṭhānakopo",
  "tika-abh01t0:602_4": "eva bhavituṃ yutto. Āghātentoti hananto. Punaruttidoso paṭisedhitoti dosa-padassa",
  "tika-abh01t0:602_5": "paṭivirodha-padassa ca dvikkhattuṃ āgatattā vuttaṃ. Paṭighassa vā visesanatthaṃ pubbe",
  "tika-abh01t0:602_6": "“paṭivirodho”ti, padosādivisesanatthaṃ “doso”ti ca vuttaṃ, dussanādivisesanatthaṃ",
  "tika-abh01t0:602_7": "pacchā “doso”ti, virodhavisesanatthañca “paṭivirodho”ti vuttanti natthi punaruttidoso.",
  "tika-abh01t0:603_0": "1091. Aniddhāritaparicchede dhammānaṃ atthitāmattadīpake mātikuddese aparicchedena",
  "tika-abh01t0:603_1": "bahuvacanena uddeso katoti bahuvacaneneva pucchati – “katame dhammā appaccayā”ti.",
  "tika-abh01t0:603_2": "Sabhāvasaṅkhāparicchedādivasena hi dhamme ajānantassa vasena uddeso pucchā ca karīyatīti.",
  "tika-abh01t0:603_3": "Tasmā paricchedaṃ akatvā uddiṭṭhā pucchitā ca. Imeti asaṅkhatadhātuto uddhaṃ natthīti",
  "tika-abh01t0:603_4": "dīpanatthaṃ ekampi taṃ niddisitvā bahuvacaneneva nigamanaṃ kataṃ niddesato pubbe",
  "tika-abh01t0:603_5": "bodhaneyyassa ajānanakālaṃ upādāya.",
  "tika-abh01t0:604_0": "1101. Kiṃ pana natthi, kiṃ tena na vuttāti yojanā kātabbā. Idameva manoviññeyyanti",
  "tika-abh01t0:604_1": "niyamābhāvo vavatthānābhāvo. Cakkhuviññāṇādiviññeyyameva cakkhādiviññeyyanti pāḷiyaṃ",
  "tika-abh01t0:604_2": "vuttanti manoviññāṇaviññeyyenapi manoviññeyyena bhavitabbanti katvā aṭṭhakathāya",
  "tika-abh01t0:604_3": "“kiṃ pana manoviññāṇenā”tiādi vuttaṃ. Kehici viññeyyā kehici aviññeyyāti idaṃ kāmāvacaraṃ",
  "tika-abh01t0:604_4": "manoviññāṇaṃ ārammaṇādivasena bhinditvā yojetabbaṃ. Rūpāvacarādiārammaṇena hi kāmāvacaramanoviññāṇena",
  "tika-abh01t0:604_5": "rūparāgādisampayuttena ca kāmāvacaradhammā na viññeyyā, itarena ca viññeyyā. Evaṃ",
  "tika-abh01t0:604_6": "kāmāvacarānameva ārammaṇānaṃ kesañci saddādīnaṃ rūpārammaṇādīhi aviññeyyatā viññeyyatā",
  "tika-abh01t0:604_7": "ca yojetabbā, tathā dvārabhedavasena. Atha vā somanassasahagatasantīraṇaṃ iṭṭhārammaṇamevāti",
  "tika-abh01t0:604_8": "itaraṃ tena na viññeyyaṃ. Evaṃ upekkhāsahagate kusalavipāke akusalavipāke cāti sabbattha",
  "tika-abh01t0:604_9": "yathāyogaṃ yojetabbaṃ. Rūpāvacarādayo kāmāvacaravipākādīhi aviññeyyā, kecideva viññeyyā",
  "tika-abh01t0:604_10": "arūpāvacarehīti yojetabbaṃ anuvattamānattā. Nibbānena aviññeyyattāti “kehici aviññeyyā”ti",
  "tika-abh01t0:604_11": "imassa padassa atthasambhavamattaṃ sandhāya vuttaṃ, na nibbānassa anuvattamānamanoviññāṇabhāvato.",
  "tika-abh01t0:605_0": "1102. Pañcakāmaguṇikarāgoti ukkaṭṭhavasena vuttaṃ. Bhavāsavaṃ ṭhapetvā sabbo lobho",
  "tika-abh01t0:605_1": "kāmāsavoti yuttaṃ siyā. Sassatadiṭṭhisahagato rāgo bhavadiṭṭhisampayuttattā “bhavāsavo”ti",
  "tika-abh01t0:605_2": "aṭṭhakathāyaṃ vutto. Bhavāsavo pana “diṭṭhigatavippayuttesu eva uppajjatī”ti pāḷiyaṃ",
  "tika-abh01t0:605_3": "vutto. Sopi rāgo kāmāsavo bhavituṃ yutto. Diṭṭhadhammikasamparāyikadukkhānaṃ kāraṇabhūtā",
  "tika-abh01t0:605_4": "kāmāsavādayopi dvidhā vuttā.",
  "tika-abh01t0:606_0": "1103. Kāmāsavaniddese ca kāmesūti kāmarāgadiṭṭhirāgādiārammaṇabhūtesu tebhūmakesu",
  "tika-abh01t0:606_1": "vatthukāmesūti attho sambhavati. Tattha hi uppajjamānā sā taṇhā sabbāpi na kāmacchandādināmaṃ",
  "tika-abh01t0:606_2": "na labhatīti. Kattukamyatāchando akusalepi uppajjati, na pana dhammacchando.",
  "tika-abh01t0:607_0": "1105. Aññaṃ jīvanti gahaṇaṃ yadipi upādānakkhandhesveva pavattati, rūpe…pe… viññāṇe",
  "tika-abh01t0:607_1": "vā pana na patiṭṭhāti. Tato aññaṃ katvā jīvaṃ gaṇhātīti sassatadiṭṭhi hotīti. Brahmādiṃ",
  "tika-abh01t0:607_2": "ekaccaṃ attānaṃ “hotī”ti niccato aññañca “na hotī”ti aniccato gaṇhantassa “hoti ca",
  "tika-abh01t0:607_3": "na ca hotī”ti ekaccasassatadiṭṭhi. “Hotī”ti ca puṭṭhe “nevā”ti, “na hotī”ti ca puṭṭhe",
  "tika-abh01t0:607_4": "“na”iti sabbattha paṭikkhipantassa amarāvikkhepadiṭṭhi, amarā anupacchedā, amaramacchasadisī",
  "tika-abh01t0:607_5": "vā vikkhepadiṭṭhīti attho.",
  "tika-abh01t0:608_0": "Pañcakāmaguṇiko rāgo kāmāsavoti vuttoti katvā brahmānaṃ vimānādīsu rāgassa diṭṭhirāgassa",
  "tika-abh01t0:608_1": "ca kāmāsavabhāvaṃ paṭikkhipati. Yadi pana lobho kāmāsavabhavāsavavinimutto atthi,",
  "tika-abh01t0:608_2": "so yadā diṭṭhigatavippayuttesu uppajjati, tadā tena sampayutto avijjāsavo āsavavippayuttoti",
  "tika-abh01t0:608_3": "domanassavicikicchuddhaccasampayuttassa viya tassapi āsavavippayuttatā vattabbā siyā",
  "tika-abh01t0:608_4": "“catūsu diṭṭhigatavippayuttesu lobhasahagatesu cittuppādesu uppanno moho siyā āsavasampayutto",
  "tika-abh01t0:608_5": "siyā āsavavippayutto”ti. “Kāmāsavo aṭṭhasu lobhasahagatesu cittuppādesu uppajjatī”ti,",
  "tika-abh01t0:608_6": "“kāmāsavaṃ paṭicca diṭṭhāsavo avijjāsavo”ti ca vacanato diṭṭhisahagato rāgo kāmāsavo",
  "tika-abh01t0:608_7": "na hotīti na sakkā vattuṃ. Kilesapaṭipāṭiyāpi āharituṃ vaṭṭatīti āsavānaṃ vacanaṃ",
  "tika-abh01t0:608_8": "pahātabbadassanatthanti katvā te pahāne āhariyamānā pahātabbānampi tesaṃ kilesānaṃ",
  "tika-abh01t0:608_9": "uddesakkamena āharituṃ vaṭṭanti pajahanakānaṃ maggānampīti attho.",
  "tika-abh01t0:609_0": "1121. Paṭhamakamānabhājanīyeti “seyyohamasmī”ti mānassa niddese. Tattha hi “ekacco",
  "tika-abh01t0:609_1": "jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā",
  "tika-abh01t0:609_2": "kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena",
  "tika-abh01t0:609_3": "vā vatthunā mānaṃ jappeti, yo evarūpo māno maññanā…pe… ketukamyatā cittassā”ti seyyassa",
  "tika-abh01t0:609_4": "sadisassa hīnassa ca pavattamāno puggalavisesaṃ anāmasitvā seyyamāno vibhattoti imamatthaṃ",
  "tika-abh01t0:609_5": "sandhāya “eko māno tiṇṇaṃ janānaṃ uppajjatīti kathito”ti āha. Na kevalañcāyaṃ paṭhamakamānabhājanīye",
  "tika-abh01t0:609_6": "eva evaṃ kathito, dutiyakatatiyakamānabhājanīyepi kathito evāti nidassanamatthaṃ",
  "tika-abh01t0:609_7": "etaṃ daṭṭhabbaṃ. Atha vā puggale anissāya vuttānaṃ tiṇṇampi mānānaṃ bhājanīyaṃ “paṭhamakamānabhājanīye”ti",
  "tika-abh01t0:609_8": "āha. Seyyassa “seyyohamasmīti māno”tiādīnañhi puggalaṃ āmasitvā vuttānaṃ navannaṃ",
  "tika-abh01t0:609_9": "mānānaṃ bhājanīyaṃ dutiyakamānabhājanīyaṃ hoti, tassa mānarāsissa puggalaṃ anāmasitvā",
  "tika-abh01t0:609_10": "vuttamānarāsito dutiyatatiyakattāti, athāpi ca yathāvutte dutiyakamānabhājanīye “ekekassa",
  "tika-abh01t0:609_11": "tayo tayo mānā uppajjantīti kathita”nti idha vuttāya atthavaṇṇanāya samānadassanatthaṃ",
  "tika-abh01t0:609_12": "“paṭhamakamānabhājanīye”ti vuttaṃ. So eva māno idhāgatoti tattha kathito eva attho",
  "tika-abh01t0:609_13": "yujjatīti adhippāyo. Mānakaraṇavasenāti “seyyo”tiādikiccakaraṇavasena. Aparāpare",
  "tika-abh01t0:609_14": "upādāyāti idaṃ purimapurimā mānā aparāpare upanissayabhāvena te uppādentā accuggacchantīti",
  "tika-abh01t0:609_15": "imamatthaṃ sandhāya vuttaṃ. Ketukamyatācittaṃ accuggatabhāvaṃ gacchatīti katvā citteneva visesitaṃ.",
  "tika-abh01t0:610": "1126. Akkhamanabhāvappakāsanaṃ khiyyanaṃ. Manena piyakaraṇanti evaṃpakāraṃ pūjanaṃ mānananti vuccatīti attho. Issākaraṇavasenāti lābhādiakkhamanakiccavasena.",
  "tika-abh01t0:611_0": "1127. Ariyasāvakāti vacanaṃ “ariyasāvakānaṃyeva paṭivedho atthi, te ca taṃ na maccharāyantī”ti",
  "tika-abh01t0:611_1": "paṭivedhadhamme macchariyābhāvadassanatthaṃ. Ganthoti pāḷi. Kathāmaggoti aṭṭhakathāpabandho.",
  "tika-abh01t0:611_2": "Dhammantaranti kusalādidhammaṃ bhinditvā akusalādiṃ attano lolatāya tathāgatabhāsitaṃ",
  "tika-abh01t0:611_3": "titthiyabhāsitaṃ vā karonto ālolessati. Attānaṃ āvikatvāti attānaṃ aññathā santaṃ",
  "tika-abh01t0:611_4": "aññathā pavedayitvā. Yo panāti titthiyo gahaṭṭho vā attano samayassa sadosabhāvaṃ",
  "tika-abh01t0:611_5": "daṭṭhuṃ anicchanto aññāṇena abhinivesena vā.",
  "tika-abh01t0:612_0": "Byāpitumanicchoti viviccho, tassa bhāvo vevicchaṃ. Anādaroti macchariyena dāne ādararahito.",
  "tika-abh01t0:612_1": "Kaṭacchunā gāho bhattassa kaṭacchuggāho, kaṭacchuggāho viya kaṭacchuggāho. Yathā",
  "tika-abh01t0:612_2": "hi kaṭacchuggāho yathāvutte bhatte na saṃpasārayati, evaṃ macchariyampi āvāsādīsūti.",
  "tika-abh01t0:612_3": "Gayhati etenāti vā gāho, kaṭacchu eva gāho kaṭacchuggāho. So yathā saṅkuṭitaggo na",
  "tika-abh01t0:612_4": "saṃpasārayati, evaṃ macchariyampīti. Āvaritvā gahitaṃ aggahitaṃ, tassa bhāvo aggahitattaṃ,",
  "tika-abh01t0:612_5": "macchariyaṃ. “Āvāsādi parehi sādhāraṇamasādhāraṇaṃ vā mayheva hotū”ti pavattivasena",
  "tika-abh01t0:612_6": "attasampattiggahaṇalakkhaṇatā, “mā aññassā”ti pavattivasena attasampattinigūhaṇalakkhaṇatā",
  "tika-abh01t0:612_7": "ca yojetabbā. Yaṃ pana “parasantakaṃ gaṇhitukāmo”ti vuttaṃ, taṃ macchariyassa parasantakalobhassa",
  "tika-abh01t0:612_8": "upanissayabhāvaṃ dassetuṃ vuttanti daṭṭhabbaṃ. Yadi hi taṃ macchariyappavattidassanaṃ,",
  "tika-abh01t0:612_9": "parasampattiggahaṇalakkhaṇatā ca vattabbā siyāti.",
  "tika-abh01t0:613_0": "1140. Abhijjhākāmarāgānaṃ viseso āsavadvayaekāsavabhāvo siyā, naabhijjhāya noāsavabhāvo",
  "tika-abh01t0:613_1": "cāti noāsavalobhassa sabbhāvo vicāretabbo. Na hi atthi “āsavo ca noāsavo ca dhammā",
  "tika-abh01t0:613_2": "āsavassa dhammassa āsavassa ca noāsavassa ca dhammassa hetupaccayena paccayo”ti sattamo",
  "tika-abh01t0:613_3": "ca navamo ca pañho. Gaṇanāya ca “hetuyā sattā”ti vuttaṃ, na “navā”ti. Diṭṭhisampayutte",
  "tika-abh01t0:613_4": "pana lobhe noāsave vijjamāne sattamanavamāpi pañhavissajjanaṃ labheyyuṃ, gaṇanā ca",
  "tika-abh01t0:613_5": "“hetuyā navā”ti vattabbā siyā. Diṭṭhivippayutte ca lobhe noāsave vijjamāne pubbe dassito dosoti.",
  "tika-abh01t0:614_0": "1159. Kāmacchandanīvaraṇaniddese kāmesūti tebhūmakesu sāsavesu sabbesu vatthukāmesu.",
  "tika-abh01t0:614_1": "Sabbo hi lobho kāmacchandanīvaraṇaṃ. Teneva tassa āruppe uppatti vuttā “nīvaraṇaṃ",
  "tika-abh01t0:614_2": "dhammaṃ paṭicca nīvaraṇo dhammo uppajjati na purejātapaccayā. Āruppe kāmacchandanīvaraṇaṃ",
  "tika-abh01t0:614_3": "paṭicca uddhaccanīvaraṇaṃ avijjānīvaraṇaṃ. Āruppe kāmacchandanīvaraṇaṃ paṭicca thinamiddhanīvaraṇaṃ",
  "tika-abh01t0:614_4": "uddhaccanīvaraṇaṃ avijjānīvaraṇa”nti.",
  "tika-abh01t0:615_0": "1162. Iriyāpathikacittanti iriyāpathūpatthambhakaṃ aṭṭhapaññāsavidhaṃ cittaṃ. Tattha",
  "tika-abh01t0:615_1": "pana balavathinamiddhasahagataṃ cittaṃ “iriyāpathaṃ sandhāretuṃ asakkonta”nti vuttaṃ. Olīyatīti olambati.",
  "tika-abh01t0:616_0": "1163. Onayhatīti chādeti, avattharati vā. Nānārammaṇesu pavattinivāraṇena, vipphārikatānivāraṇeneva",
  "tika-abh01t0:616_1": "vā antosamorodho. Ekaccānanti sirīsādirukkhānaṃ. Rūpakāyeneva siyuṃ, tena sukhappaṭisaṃvedananibbānasacchikiriyānaṃ",
  "tika-abh01t0:616_2": "rūpatāpatti siyāti adhippāyo. Tasmāti “kāyassā”ti vacanassa rūpattāsādhakattā. Na",
  "tika-abh01t0:616_3": "hi nāmakāyo supatīti idaṃ thinamiddhasamuṭṭhitarūpehi rūpakāyassa garubhāvappattaṃ",
  "tika-abh01t0:616_4": "aṅgapaccaṅgādīnaṃ saṃsīdanaṃ soppanti sandhāya vuttaṃ, na jāgaraṇacittarahitaṃ bhavaṅgasantatinti.",
  "tika-abh01t0:616_5": "Tassa phalattāti phalūpacārena indriyaṃ viya middhaṃ dassetuṃ middhassa phalattā",
  "tika-abh01t0:616_6": "indriyaniddese viya liṅgādīni middhaniddesepi soppādīni vuttānīti attho.",
  "tika-abh01t0:617_0": "Rūpakāyassa antosamorodho natthīti so nāmakāye vuttoti viññāyati. Tena saha vuttā",
  "tika-abh01t0:617_1": "onāhapariyonāhā ca. Rūpakāyassa vā vipphārikāvipphārikabhāvo nāma attano sabhāvena",
  "tika-abh01t0:617_2": "natthi, nāmakāyassa nāmakāye vipphārike lahuko, avipphārike garukoti avipphārikabhāvena",
  "tika-abh01t0:617_3": "onāhanādi nāmakāyasseva hotīti onāhanādayopi nāmakāye viññāyanti. Tenāha “na hi rūpaṃ",
  "tika-abh01t0:617_4": "nāmakāyassa onāho…pe… hotī”ti. Āvaraṇabhāvo viya hi onāhanādibhāvopi nāmakāyasseva",
  "tika-abh01t0:617_5": "hotīti. Itaro adhippāyaṃ ajānanto meghādīhi rūpehi rūpānaṃ onāhanādiṃ passanto “nanu",
  "tika-abh01t0:617_6": "cā”tiādimāha. Yadi evanti yadi rūpassa onāhanāditā siddhā, arūpassa na siyā, setubandhādīsu",
  "tika-abh01t0:617_7": "rūpassa āvaraṇaṃ diṭṭhanti āvaraṇampi arūpassa na bhaveyyāti attho.",
  "tika-abh01t0:618_0": "Surāmerayapānaṃ akusalanti katvā yutto tassa upakkilesabhāvo, surā…pe… pamādaṭṭhānānuyogassa",
  "tika-abh01t0:618_1": "ca akusalattā paññāya dubbalīkaraṇabhāvo yutto, tathāpi parassa adhippāyaṃ anujānitvā",
  "tika-abh01t0:618_2": "surāmerayassa upakkilesatā paññāya dubbalīkaraṇatā ca upakkilesānaṃ paññāya dubbalīkaraṇānañca",
  "tika-abh01t0:618_3": "paccayattā phalavohārena vuttāti dassento āha “na, paccayaniddesato”ti. Evameva khoti",
  "tika-abh01t0:618_4": "yathā jātarūpassa ayo lohaṃ tipu sīsaṃ sajjanti pañcupakkilesehi upakkiliṭṭhaṃ jātarūpaṃ",
  "tika-abh01t0:618_5": "na ceva mudu hoti, na ca kammaniyaṃ, na ca pabhassaraṃ pabhaṅgu ca, na ca sammā upeti",
  "tika-abh01t0:618_6": "kammāya, evameva. Paccayaniddesatoti upakkilesapaññādubbalīkaraṇānaṃ paccayabhāvaniddesato,",
  "tika-abh01t0:618_7": "paccaye phalaniddesatoti attho. Sayameva kileso upakkilesaniddesesu niddiṭṭhoti adhippāyo.",
  "tika-abh01t0:619_0": "Nīvaraṇaṃ hutvāva nīvaraṇasampayutte dassiyamāne na nīvaraṇatādassanattho ārambho,",
  "tika-abh01t0:619_1": "atha kho siddhanīvaraṇabhāvassa nīvaraṇasampayuttatādassanatthoti yathālābhavasena",
  "tika-abh01t0:619_2": "ca asampayuttassa vacanaṃ na yujjati. Yathā hi tiṭṭhantampi carantampīti sippisambukādīsu",
  "tika-abh01t0:619_3": "yathālābhasambhavaṃ taṃ dvayaṃ vuttaṃ, na evaṃ “thinamiddhanīvaraṇaṃ sampayuttampi",
  "tika-abh01t0:619_4": "asampayuttampī”ti vacanaṃ atthi, yaṃ yathālābhaṃ sambhaveyyāti. Cittajassāsambhavavacanatoti",
  "tika-abh01t0:619_5": "“cattattā”tiādivacanassa jhānakkhaṇe cittajassa thinamiddhassa asambhavavacanabhāvatoti",
  "tika-abh01t0:619_6": "attho, “cattattā”tiādivacanena vā asambhavassa vacanato pakāsanatoti attho.",
  "tika-abh01t0:620_0": "Kāmesu kho pana…pe… sudiṭṭhoti iminā kāmādīnave aññāṇassa pahānamāha. Taṃ tattha",
  "tika-abh01t0:620_1": "pahānanti taṃ tattha rūpe pahānanti pahānaṃ apekkhitvā “ta”nti vuttaṃ, taṃ vinayananti",
  "tika-abh01t0:620_2": "vā attho. Tena rūpassa appahātabbattameva dasseti, na pana “cha dhamme pahāyā”tiādīsu",
  "tika-abh01t0:620_3": "middhassa appahātabbatādassanato añño pakāro vutto. Na yathā…pe… vuttanti cha dhammā",
  "tika-abh01t0:620_4": "pañca nīvaraṇāni ca yathā pahātabbāneva hontāni “pahātabbānī”ti vuttāni, na evaṃ",
  "tika-abh01t0:620_5": "rūpaṃ pahātabbameva hontaṃ “pahātabba”nti vuttanti attho.",
  "tika-abh01t0:621_0": "Aññehi ca suttehīti vuttasuttānaṃ dassanatthaṃ “tathā hī”tiādimāha. Kusalappavattiṃ",
  "tika-abh01t0:621_1": "āvarantīti āvaraṇā. Nīvārentīti nīvaraṇā. Cittaṃ abhibhavantā ārohantīti cetaso ajjhāruhā.",
  "tika-abh01t0:621_2": "Āvaraṇādikiccañca arūpasseva yujjati, tathā andhakaraṇādikiccaṃ. Tattha catūsu padesu",
  "tika-abh01t0:621_3": "purimapurimassa pacchimapacchimo attho. Saṃsāradukkhaṃ vighāto, taṃjanakatāya vighātapakkhikaṃ.",
  "tika-abh01t0:621_4": "Cetaso pariyuṭṭhānaṃ ayonisomanasikārato uppatti akusalarāsibhāvo ca arūpasseva hotīti arūpameva middhaṃ.",
  "tika-abh01t0:622_0": "1166. Gaṇabhojanādiakappiyabhojanaṃ kappiyasaññī bhuñjitvā puna jānitvā koci vippaṭisārī",
  "tika-abh01t0:622_1": "hoti, anavajjañca bhikkhudassanacetiyavandanādiṃ vajjasaññī akatvā katvā ca koci",
  "tika-abh01t0:622_2": "assaddho vippaṭisārī hoti. Vatthunti mūlaṃ. Evarūpanti mūlavasena evaṃpakāranti attho.",
  "tika-abh01t0:622_3": "Kukkuccapadaṃ yevāpanakesu “kucchitaṃ kataṃ kukataṃ, tassa bhāvo”ti vuttatthameva.",
  "tika-abh01t0:622_4": "Kukkuccāyanākāroti kukkuccabhāvanākāro kukkuccakaraṇākāro kukkuccagamanākāro vā.",
  "tika-abh01t0:622_5": "Etena kukkuccaṃ kiriyabhāvena dasseti. “Kappati na kappatī”ti pavattacittuppādova vinayakukkuccaṃ.",
  "tika-abh01t0:623_0": "1176. Cittavikkhipanakiccasāmaññena uddhaccaṃ kukkuccañca saha vuttanti veditabbaṃ.",
  "tika-abh01t0:623_1": "Kāmacchandassa anāgāmimaggena pahānaṃ ukkaṭṭhanīvaraṇavasena vuttanti veditabbaṃ.",
  "tika-abh01t0:623_2": "Yadi hi lobho nonīvaraṇo siyā, “nonīvaraṇo dhammo nīvaraṇassa dhammassa hetupaccayena",
  "tika-abh01t0:623_3": "paccayo”tiādi vattabbaṃ siyā, na cetaṃ vuttaṃ. Gaṇanāya ca “hetuyā cattārī”ti vuttaṃ,",
  "tika-abh01t0:623_4": "na “navā”ti. Tasmā sabbo lobho kāmacchandanīvaraṇanti arahattamaggenassa pahānavacanaṃ yuttaṃ.",
  "tika-abh01t0:624_0": "1219. Kāmo cāti kilesakāmo ca. Purimadiṭṭhiṃ uttaradiṭṭhi upādiyatīti purimadiṭṭhiṃ",
  "tika-abh01t0:624_1": "“sassato”ti gaṇhantī upādiyati, purimadiṭṭhiākāreneva vā uppajjamānā uttaradiṭṭhi",
  "tika-abh01t0:624_2": "teneva purimadiṭṭhiṃ daḷhaṃ karontī taṃ upādiyatīti vuttaṃ. Gosīlagovatādīnīti tathābhūtaṃ",
  "tika-abh01t0:624_3": "diṭṭhimāha. Abhinivesatoti abhinivesabhāvato, abhinivisanato vā. Attavādamattamevāti",
  "tika-abh01t0:624_4": "attassa abhāvā “attā”ti idaṃ vacanamattameva. Upādiyanti daḷhaṃ gaṇhanti. Kathaṃ?",
  "tika-abh01t0:624_5": "Attāti. Attāti hi abhinivisantā vacanameva daḷhaṃ katvā gaṇhantīti attho. Evaṃ attavādamattameva",
  "tika-abh01t0:624_6": "upādiyantīti vuttaṃ. “Attavādamatta”nti vā vācāvatthumattamāha. Vācāvatthumattameva",
  "tika-abh01t0:624_7": "hi “attā”ti upādiyanti atthassa abhāvāti.",
  "tika-abh01t0:625_0": "1221. Dinnanti dānamāha, taṃ aphalattā rūpaṃ viya dānaṃ nāma na hotīti paṭikkhipati.",
  "tika-abh01t0:625_1": "Mahāvijitayaññasadiso yañño mahāyāgo. Āmantetvā havanaṃ dānaṃ āhunaṃ, pāhunānaṃ atithīnaṃ",
  "tika-abh01t0:625_2": "atithikiriyā pāhunaṃ, āvāhādīsu maṅgalatthaṃ dānaṃ maṅgalakiriyā. Paraloke ṭhito",
  "tika-abh01t0:625_3": "imaṃ lokaṃ “natthī”ti gaṇhātīti imaṃ lokaṃ avekkhitvā paraloko, parañca avekkhitvā",
  "tika-abh01t0:625_4": "ayaṃ loko hoti gantabbato āgantabbato cāti paralokato idhāgamanassa abhāvā tattheva",
  "tika-abh01t0:625_5": "ucchijjanato cittena paraloke ṭhito imaṃ lokaṃ “natthī”ti gaṇhātīti attho veditabbo.",
  "tika-abh01t0:625_6": "Na hi ayaṃ diṭṭhi paraloke nibbattasseva hotīti. Idhaloke ṭhitoti etthāpi ayameva",
  "tika-abh01t0:625_7": "nayo. Ayaṃ vā ettha attho “saṃsaraṇappadeso idhaloko ca paraloko ca nāma koci natthi",
  "tika-abh01t0:625_8": "saṃsaraṇassa abhāvā tattha tattheva ucchijjanato”ti. Purimabhavato pacchimabhave",
  "tika-abh01t0:625_9": "upapatanaṃ upapāto, so yesaṃ sīlaṃ, te opapātikā. Te pana cavanakā upapajjanakā hontīti",
  "tika-abh01t0:625_10": "katvā āha “cavanakaupapajjanakasattā natthīti gaṇhātī”ti. Anulomappaṭipadanti nibbānānukūlaṃ sīlādippaṭipadaṃ.",
  "tika-abh01t0:626_0": "1236. Nippadesatova gahitoti iminā yaṃ āsavagocchake brahmānaṃ kapparukkhādīsu rāgassa",
  "tika-abh01t0:626_1": "ca diṭṭhirāgassa ca asaṅgahaṇena nīvaraṇagocchake ca kāmacchandassa anāgāmimaggena",
  "tika-abh01t0:626_2": "pahātabbatādassanena sappadesattaṃ vuttaṃ, taṃ nivāritaṃ hoti. Arahattamaggenāti",
  "tika-abh01t0:626_3": "vacanena catūhi maggehi pahātabbatā vuttāti daṭṭhabbaṃ. Na hi purimehi atanukatā",
  "tika-abh01t0:626_4": "mohādayo arahattamaggena pahīyantīti.",
  "tika-abh01t0:627": "1287. Niratiatthenāti pītivirahena, balavanikantivirahena vā. Na hi dukkhāya vedanāya rajjantīti. Ava-saddena avagāhattho adhoattho cāti dvidhā ava-saddassa attho vutto.",
  "tika-abh01t0:628_0": "1301. Vicikicchāsahagato moharaṇo pahānekaṭṭhena diṭṭhisampayuttena rāgaraṇena saraṇo,",
  "tika-abh01t0:628_1": "uddhaccasahagato rūparāgaarūparāgasaṅkhātena. Araṇavibhaṅgasutte pana “yo kāmapaṭisandhisukhino",
  "tika-abh01t0:628_2": "somanassānuyogo hīno gammo pothujjaniko anariyo anatthasaṃhito, sadukkho eso dhammo",
  "tika-abh01t0:628_3": "saupaghāto saupāyāso sapariḷāho micchāpaṭipadā. Tasmā eso dhammo saraṇo”tiādivacanato",
  "tika-abh01t0:628_4": "phalabhūtadukkhaupaghātaupāyāsapariḷāhasabhāvabhūto micchāpaṭipadābhāvova “saraṇo”ti",
  "tika-abh01t0:628_5": "viññāyatīti tehi sabbākusalānaṃ saraṇatā siddhā hotīti.",
  "tika-abh01t0:629": "Suttantikadukanikkhepakathāvaṇṇanā",
  "tika-abh01t0:630": "1303. Vivecitattāti visuṃ katattā pakāsitattā. Asesetvā khepetīti vajiraṃ attanā patitaṭṭhānaṃ asesetvā khepeti puna apākatikatāāpādanena.",
  "tika-abh01t0:631": "1311. Tappatīti vippaṭisārī hoti, anusocati vā.",
  "tika-abh01t0:632_0": "1313. Ahanti iti-saddaparena ahaṃ-saddena hetubhūtena yo attho viññāyati, so saṃkathīyati,",
  "tika-abh01t0:632_1": "udīrīyatīti attho. Aññathā hi vuccamānassa vacanena pakāsiyamānassa padatthassa saṅkhādibhāve",
  "tika-abh01t0:632_2": "sabbesaṃ kusalādidhammānaṃ adhivacanāditā siyāti. Bhāvoti sattavevacananti bhaṇanti,",
  "tika-abh01t0:632_3": "dhātuyā vā etaṃ adhivacanaṃ. Dattoti ettāvatā sattapaññattiṃ dassetvā aññampi upādāpaññattiṃ",
  "tika-abh01t0:632_4": "dassetuṃ “mañco”tiādimāha. Ahanti ca pavattaṃ adhivacanaṃ vadantena suṇantena ca",
  "tika-abh01t0:632_5": "pubbe gahitasaññena atthappakāsanabhāvena viññāyati. Na hi tasmiṃ aviññāte tadatthavijānanaṃ",
  "tika-abh01t0:632_6": "atthīti visesena adhivacanaṃ “ñāyatīti samaññā”ti vuttaṃ. Etassatthassa ahanti idaṃ",
  "tika-abh01t0:632_7": "adhivacananti evaṃ vā saññāgahaṇavasena ñāyati samaññāyati pākaṭā hotīti samaññā.",
  "tika-abh01t0:632_8": "Paññāpīyatīti ahanti idaṃ etassa adhivacananti evaṃ ṭhapīyatīti attho. Voharīyatīti",
  "tika-abh01t0:632_9": "vuccati. Uddheyyanti uddharitabbaṃ. Api nāmasahassatoti anekehipi nāmasahassehīti",
  "tika-abh01t0:632_10": "attho. Sayameva upapatanasīlaṃ nāmaṃ “opapātikanāma”nti vuccati.",
  "tika-abh01t0:633_0": "Karīyatīti kammaṃ, nāmameva kammaṃ nāmakammaṃ. Tathā nāmadheyyaṃ. Karaṇaṭhapanasaddāpi",
  "tika-abh01t0:633_1": "hi kammatthā hontīti. Atha karaṇatthā, karīyati ca ṭhapīyati ca etena attho evaṃnāmoti",
  "tika-abh01t0:633_2": "paññāpīyatīti karaṇaṃ ṭhapanañca nāma hoti. Atha bhāvatthā, ñāpanamattameva karaṇaṃ",
  "tika-abh01t0:633_3": "ṭhapananti ca vuttaṃ. Nāmanirutti nāmabyañjananti nāmamicceva vuttaṃ hoti. Na hi",
  "tika-abh01t0:633_4": "pathavīsaṅkhātaṃ atthappakāramattaṃ nivadati byañjayati vā pathavīti nāmaṃ nivadati",
  "tika-abh01t0:633_5": "byañjayati vā, tasmā anāmassa niruttibyañjanabhāvanivāraṇatthaṃ “nāmanirutti nāmabyañjana”nti",
  "tika-abh01t0:633_6": "vuttaṃ. Evaṃ nāmābhilāpoti etthāpi nayo. Ettha pana saṅkhā samaññā paññatti vohāroti",
  "tika-abh01t0:633_7": "catūhi padehi paññāpitabbato paññatti vuttā, itarehi paññāpanato.",
  "tika-abh01t0:634_0": "Tattha ca “purimā upādāpaññatti uppādavayakiccarahitā lokasaṅketasiddhā, pacchimā",
  "tika-abh01t0:634_1": "nāmapaññatti, yāya purimā paññatti rūpādayo ca sotadvāraviññāṇasantānānantaramuppannena",
  "tika-abh01t0:634_2": "gahitapubbasaṅketena manodvāraviññāṇasantānena gahitāya paññāpīyantī”ti ācariyā vadanti.",
  "tika-abh01t0:634_3": "Etasmiṃ pana imissā pāḷiyā aṭṭhakathāya ca atthe sati yaṃ vuttaṃ mātikāyaṃ “vacanamattameva",
  "tika-abh01t0:634_4": "adhikāraṃ katvā pavattā adhivacanā nāma, sahetukaṃ katvā vuccamānā abhilāpā nirutti",
  "tika-abh01t0:634_5": "nāma, pakārena ñāpanato paññatti nāmā”ti, tena virodho siyā. Na hi uppādavayakiccarahitassa",
  "tika-abh01t0:634_6": "vacanamattaṃ adhikāraṃ katvā pavatti atthi uppādādisahitasseva pavattisabbhāvato,",
  "tika-abh01t0:634_7": "na ca vacanavacanatthavimuttassa nāmassa niddhāretvā sahetukaṃ katvā vuccamānatā",
  "tika-abh01t0:634_8": "atthi, nāpi aniddhāritasabhāvassa padatthassa tena tena pakārena ñāpanaṃ atthīti.",
  "tika-abh01t0:635_0": "Duvidhā cāyaṃ paññatti yathāvuttappakārāti aṭṭhakathāvacanañca na dissati, aṭṭhakathāyaṃ",
  "tika-abh01t0:635_1": "pana vijjamānapaññattiādayo cha paññattiyova vuttā. Tattha “rūpaṃ vedanā”tiādikā",
  "tika-abh01t0:635_2": "vijjamānapaññatti. “Itthī puriso”tiādikā avijjamānapaññatti. “Tevijjo chaḷabhiñño”tiādikā",
  "tika-abh01t0:635_3": "vijjamānena avijjamānapaññatti. “Itthisaddo purisasaddo”tiādikā avijjamānena vijjamānapaññatti.",
  "tika-abh01t0:635_4": "“Cakkhuviññāṇaṃ sotaviññāṇa”ntiādikā vijjamānena vijjamānapaññatti. “Khattiyakumāro",
  "tika-abh01t0:635_5": "brāhmaṇakumāro”tiādikā avijjamānena avijjamānapaññatti. Na cettha yathāvuttappakārā",
  "tika-abh01t0:635_6": "duvidhā paññatti vuttāti sakkā viññātuṃ. Vijjamānassa hi saṅkhā…pe… abhilāpo vijjamānapaññatti.",
  "tika-abh01t0:635_7": "Avijjamānassa ca saṅkhādikā avijjamānapaññatti. Tesaṃyeva visesanavisesitabbabhāvena",
  "tika-abh01t0:635_8": "pavattā saṅkhādayo itarāti.",
  "tika-abh01t0:636_0": "Avijjamānapaññattivacanena paññāpitabbā upādāpaññatti, tassā paññāpanabhūtā nāmapaññatti",
  "tika-abh01t0:636_1": "ca vuttā, itarehi nāmapaññattiyeva yathāvuttāti ce? Na, asiddhattā. Sati hi ujuke",
  "tika-abh01t0:636_2": "purime pāḷianugate atthe ayamattho imāya aṭṭhakathāya vuttoti asiddhametaṃ. Yadi",
  "tika-abh01t0:636_3": "ca sattarathaghaṭādidisākālakasiṇaajaṭākāsakasiṇugghāṭimākāsaākiñcaññāyatanavisayanirodhasamāpattiādippakārā",
  "tika-abh01t0:636_4": "upādāpaññatti avijjamānapaññatti, eteneva vacanena tassā avijjamānatā vuttāti na",
  "tika-abh01t0:636_5": "sā atthīti vattabbā. Yathā ca paññāpitabbato avijjamānānaṃ sattādīnaṃ avijjamānapaññattibhāvo,",
  "tika-abh01t0:636_6": "evaṃ rūpādīnaṃ vijjamānānaṃ paññapetabbato vijjamānapaññattibhāvo āpajjati. Tato",
  "tika-abh01t0:636_7": "“sabbe dhammā paññattī”ti paññattipathehi avisiṭṭho paññattidhammaniddeso vattabbo",
  "tika-abh01t0:636_8": "siyā. Athāpi paññāpitabbapaññāpanavisesadassanattho saṅkhādiniddeso, tathāpi “ekadhammo",
  "tika-abh01t0:636_9": "sabbadhammesu nipatati, sabbadhammā ekadhammasmiṃ nipatantī”tiādinā paññāpitabbānaṃ",
  "tika-abh01t0:636_10": "paññattipathabhāvassa dassitattā paññāpitabbānaṃ paññattibhāve paññattipathā paññattisaddeneva",
  "tika-abh01t0:636_11": "vuttāti paññattipathapadaṃ na vattabbaṃ siyā, nāpi sakkā paññāpitabbapaññāpanavisesadassanattho",
  "tika-abh01t0:636_12": "saṅkhādiniddesoti vattuṃ saṅkhādisaddānaṃ samānatthattā. Vuttañhi “maraṇenapi taṃ",
  "tika-abh01t0:636_13": "pahīyati, yaṃ puriso mamidanti maññatī”ti ettha “purisoti saṅkhā samaññā…pe… abhilāpo”ti.",
  "tika-abh01t0:636_14": "Tathā “māgaṇḍiyoti tassa brāhmaṇassa nāmaṃ saṅkhā samaññā”tiādi. Na ca “ayaṃ itthannāmo”ti",
  "tika-abh01t0:636_15": "saṅketaggahaṇaṃ “rūpaṃ tisso”tiādivacanaggahaṇañca muñcitvā aññassa asiddhasabhāvassa",
  "tika-abh01t0:636_16": "atthapaññāpane samatthatā sambhavati, tesañca asamatthatā. Yadi hi tesaṃ vinā paññattiyā",
  "tika-abh01t0:636_17": "atthapaññāpane asamatthatā siyā, paññattipaññāpane ca asamatthatāti tassā aññā paññatti",
  "tika-abh01t0:636_18": "vattabbā siyā, tassā tassāti anavatthānaṃ, tato atthavijānanameva na siyā, nāpi saṅketaggahaṇaṃ",
  "tika-abh01t0:636_19": "saṅketassa paññattibhāve “ayaṃ imassa bhāsitassa attho”ti vā, “imassatthassa idaṃ",
  "tika-abh01t0:636_20": "vacanaṃ jotaka”nti vā. Saññuppādamatte pana saṅketaggahaṇe vacanassa vacanatthavinimuttassa",
  "tika-abh01t0:636_21": "kappane payojanaṃ natthi. “Buddhassa bhagavato vohāro lokiye sote paṭihaññati”, “abhijānāsi",
  "tika-abh01t0:636_22": "no tvaṃ ānanda ito pubbe evarūpaṃ nāmadheyyaṃ sutaṃ yadidaṃ janavasabho”ti, “nāmañca",
  "tika-abh01t0:636_23": "sāveti koṇḍañño ahaṃ bhagavā”tiādīhi ca paññattiyā vacanabhāvo siddho. Tasmā pāḷiyā",
  "tika-abh01t0:636_24": "aṭṭhakathāya ca aviruddho attho vicāretvā gahetabbo.",
  "tika-abh01t0:637_0": "Yadi sattādayo avijjamānapaññatti na honti, kā pana avijjamānapaññatti nāmāti? Pakāsito",
  "tika-abh01t0:637_1": "ayamattho “avijjamānānaṃ sattādīnaṃ saṅkhā…pe… abhilāpo avijjamānapaññattī”ti. Sattādīnañca",
  "tika-abh01t0:637_2": "avijjamānattā atthitā neva vattabbā, ye ca vadeyyuṃ “rūpādīni viya avijjamānattā",
  "tika-abh01t0:637_3": "avijjamānatā vuttā, na natthibhāvato”ti, ayañca vādo hevatthikathāya paṭisiddho,",
  "tika-abh01t0:637_4": "na ca rūpaṃ vedanā na hotīti avijjamānaṃ nāma hoti. Evaṃ sattādayopi yadi atthi,",
  "tika-abh01t0:637_5": "rūpādayo na hontīti avijjamānāti na vattabbā. Yasmā pana yesu rūpādīsu cakkhādīsu",
  "tika-abh01t0:637_6": "ca tathā tathā pavattamānesu “satto itthī ratho ghaṭo”tiādikā vicittasaññā uppajjati,",
  "tika-abh01t0:637_7": "saññānulomāni ca adhivacanāni, tehi rūpacakkhādīhi añño sattarathādisaññāvalambito",
  "tika-abh01t0:637_8": "vacanattho vijjamāno na hoti, tasmā sattarathādiabhilāpā “avijjamānapaññattī”ti vuccanti,",
  "tika-abh01t0:637_9": "na ca te “musā”ti vuccanti lokasamaññāvasena pavattattā. Tato eva te abhilāpā “sammutisacca”nti",
  "tika-abh01t0:637_10": "vuccanti. So ca vacanattho sayaṃ avijjamānopi vijjamānassa vacanasseva vasena paññattivohāraṃ",
  "tika-abh01t0:637_11": "labhati, “sammutisacca”nti ca vuccati yathāgahitasaññāvasena pavattavacanatthabhāvato.",
  "tika-abh01t0:637_12": "“Sammutiñāṇaṃ saccārammaṇameva, nāññārammaṇa”nti kathāya ca “pathavīkasiṇādi cīvarādi",
  "tika-abh01t0:637_13": "ca sammutisaccamhī”ti imināva adhippāyena vuttanti viññāyati. Yasmā rūpādīsu santānena",
  "tika-abh01t0:637_14": "pavattamānesu ekattaggahaṇavasena te amuñcitvā pavattaṃ sattādiggahaṇaṃ cakkhuviññāṇādīni",
  "tika-abh01t0:637_15": "viya rūpādīsu tesu khandhesu cakkhādīsu ca asantaṃ avijjamānaṃ sattarathādiṃ gaṇhāti,",
  "tika-abh01t0:637_16": "tasmā taṃ parittārammaṇādibhāvena na vattabbanti vuttaṃ. Tathā yaṃ khandhasamūhasantānaṃ",
  "tika-abh01t0:637_17": "ekattena gahitaṃ upādāya “kalyāṇamitto pāpamitto puggalo”ti gahaṇaṃ paññatti ca pavattati,",
  "tika-abh01t0:637_18": "taṃ tadupādānabhūtaṃ puggalasaññāya sevamānassa kusalākusalānaṃ uppatti hotīti “puggalopi",
  "tika-abh01t0:637_19": "upanissayapaccayena paccayo”ti vuttaṃ. Yasmā pana puggalo nāma koci bhāvo natthi,",
  "tika-abh01t0:637_20": "tasmā yathā āpodhātuādīni cittena vivecetvā pathavīdhātu upalabbhati, na evaṃ rūpādayo",
  "tika-abh01t0:637_21": "khandhe vivecetvā puggalo upalabbhati. Paṭisedhitā ca puggalakathāya puggaladiṭṭhi.",
  "tika-abh01t0:637_22": "Vajirāya ca bhikkhuniyā vuttaṃ –",
  "tika-abh01t0:638": "“Kaṃ nu sattoti paccesi, māra diṭṭhigataṃ nu te;",
  "tika-abh01t0:639": "Suddhasaṅkhārapuñjoyaṃ, nayidha sattupalabbhatī”ti. ;",
  "tika-abh01t0:640": "Sattoti pana vacanassa paññattiyā pavattiṃ dassetuṃ sā evamāha –",
  "tika-abh01t0:641": "“Yathāpi aṅgasambhārā, hoti saddo ratho iti;",
  "tika-abh01t0:642": "Evaṃ khandhesu santesu, hoti sattoti sammutī”ti. ;",
  "tika-abh01t0:643_0": "Yadi puggalo na vijjati, kathaṃ puggalaggahaṇassa sārammaṇatā siyāti? Avijjamānassapi",
  "tika-abh01t0:643_1": "ārammaṇassa gahaṇato. Avijjamānampi hi parikappitaṃ lokasaññātaṃ vā vijjamānaṃ vā",
  "tika-abh01t0:643_2": "sabhāvabhūtaṃ ārammaṇaṃ gahetvāva uppajjanato sārammaṇatā vuttā. Sārammaṇāti hi vacanaṃ",
  "tika-abh01t0:643_3": "cittacetasikānaṃ ārammaṇena vinā appavattiññeva dīpeti, na tehi gahitassa ārammaṇassa",
  "tika-abh01t0:643_4": "vijjamānataṃ avijjamānataṃ vāti. Ayaṃ saṅkhatāsaṅkhatavinimuttassa atthitāpaṭisedhaṃ",
  "tika-abh01t0:643_5": "sabbathā anuvattantānaṃ vinicchayo.",
  "tika-abh01t0:644_0": "1316. Nāmakaraṇaṭṭhenāti aññaṃ anapekkhitvā sayameva attano nāmakaraṇasabhāvatoti",
  "tika-abh01t0:644_1": "attho. Yañhi parassa nāmaṃ karoti, tassa ca tadapekkhattā aññāpekkhaṃ nāmakaraṇanti",
  "tika-abh01t0:644_2": "nāmakaraṇasabhāvatā na hoti. Tasmā mahājanassa ñātīnaṃ guṇānañca sāmaññanāmādikārakānaṃ",
  "tika-abh01t0:644_3": "nāmabhāvo nāpajjati. Yassa ca aññehi nāmaṃ karīyati, tassa ca nāmakaraṇasabhāvatā",
  "tika-abh01t0:644_4": "natthīti natthiyeva nāmabhāvo, vedanādīnaṃ pana sabhāvasiddhattā vedanādināmassa",
  "tika-abh01t0:644_5": "nāmakaraṇasabhāvato nāmatā vuttā. Pathavīādinidassanena nāmassa sabhāvasiddhataṃyeva",
  "tika-abh01t0:644_6": "nidasseti, na nāmabhāvasāmaññaṃ, niruḷhattā pana nāmasaddo arūpadhammesu eva vutto,",
  "tika-abh01t0:644_7": "na pathavīādīsūti na tesaṃ nāmabhāvo. Mātikāya ca pathavīādīnaṃ nāmatānāpatti vuttāva.",
  "tika-abh01t0:644_8": "Na hi pathavīādināmaṃ vijahitvā kesādināmehi rūpadhammānaṃ viya vedanādināmaṃ vijahitvā",
  "tika-abh01t0:644_9": "aññena nāmena arūpadhammānaṃ voharitabbena piṇḍākārena pavatti atthīti.",
  "tika-abh01t0:645_0": "Atha vā rūpadhammā cakkhādayo rūpādayo ca tesaṃ pakāsakapakāsitabbabhāvato vinā nāmena",
  "tika-abh01t0:645_1": "pākaṭā honti, na evaṃ arūpadhammāti adhivacanasamphasso viya nāmāyattagahaṇīyabhāvena",
  "tika-abh01t0:645_2": "“nāma”nti vuttā, paṭighasamphassopi na cakkhādīni viya nāmena vinā pākaṭoti “nāma”nti",
  "tika-abh01t0:645_3": "vutto. Arūpatāya vā aññanāmasabhāgattā saṅgahitoyaṃ, aññaphassasabhāgattā vā. Vacanatthopi",
  "tika-abh01t0:645_4": "hi “rūpayatīti rūpaṃ, nāmayatīti nāma”nti idha pacchimapurimānaṃ sambhavati. Rūpayatīti",
  "tika-abh01t0:645_5": "vināpi nāmena attānaṃ pakāsayatīti attho, nāmayatīti nāmena vinā apākaṭabhāvato attano",
  "tika-abh01t0:645_6": "pakāsakaṃ nāmaṃ karotīti attho. Ārammaṇādhipatipaccayatāyāti satipi rūpassa ārammaṇādhipatipaccayabhāve",
  "tika-abh01t0:645_7": "na paramassāsabhūtaṃ nibbānaṃ viya sātisayaṃ taṃnāmanasabhāvena paccayoti nibbānameva “nāma”nti vuttaṃ.",
  "tika-abh01t0:646_0": "1318. Vaṭṭamūlasamudācāradassanatthanti sattānaṃ vaṭṭamūlasamudācāro nāma avijjā",
  "tika-abh01t0:646_1": "ca bhavataṇhā ca, taṃdassanatthanti attho. Tattha samudācaratīti samudācāro, vaṭṭamūlameva",
  "tika-abh01t0:646_2": "samudācāro vaṭṭamūlasamudācāro, vaṭṭamūladassanena vaṭṭamūlānaṃ pavatti dassitā hotīti",
  "tika-abh01t0:646_3": "vaṭṭamūlānaṃ samudācārassa dassanatthantipi attho.",
  "tika-abh01t0:647_0": "1320. Ekekasmiñca attāti ca lokoti ca gahaṇavisesaṃ upādāya “attā ca loko cā”ti vuttaṃ.",
  "tika-abh01t0:647_1": "Ekaṃ vā khandhaṃ attato gahetvā aññaṃ attano upabhogabhūto lokoti gaṇhantassa attano",
  "tika-abh01t0:647_2": "attānaṃ “attā”ti gahetvā parassa attānaṃ “loko”ti gaṇhantassa vā vasena “attā ca",
  "tika-abh01t0:647_3": "loko cā”ti vuttaṃ. Taṃ bhavissatīti taṃ dvidhāpi gahitaṃ khandhapañcakaṃ bhavissatīti",
  "tika-abh01t0:647_4": "niviṭṭhā parāmasantīti attho.",
  "tika-abh01t0:648_0": "1332. Saha sikkhitabbo dhammo sahadhammo, tattha bhavaṃ sahadhammikaṃ. Kammatthe",
  "tika-abh01t0:648_1": "vattamānato dovacassasaddato āya-saddaṃ anaññatthaṃ katvā “dovacassāya”nti vuttanti",
  "tika-abh01t0:648_2": "adhippāyena “dubbacassa kamma”nti āha. Dovacassassa vā ayanaṃ pavatti dovacassāyaṃ.",
  "tika-abh01t0:648_3": "Vacanassa paṭiviruddhavacanaṃ paṭāṇikagahaṇaṃ. Guṇehi garūsu gāravena vasanaṃ garuvāso.",
  "tika-abh01t0:648_4": "Jātiādīhi jeṭṭhakesu paṭissuṇitabbesu vasanaṃ sajeṭṭhakavāso. Ottappitabbā vā garuno.",
  "tika-abh01t0:648_5": "Hiriyitabbā jeṭṭhakā. Yāya cetanāya dubbaco hoti, sā dovacassatā bhavituṃ arahatīti",
  "tika-abh01t0:648_6": "“saṅkhārakkhandhoyevā”ti āha.",
  "tika-abh01t0:649": "1333. Du-saddena yuttaṃ nāmaṃ dunnāmaṃ. Anupasaṅkamantassapi anusikkhanaṃ sevanāti adhippāyena “bhajanāti upasaṅkamanā”ti āha. Sabbatobhāgenāti kāyavācācittehi āvi ceva raho ca.",
  "tika-abh01t0:650_0": "1336. Vinayoti vibhaṅgakhandhakā vuttā. Vatthuvītikkamato pubbe parato ca āpattiṃ",
  "tika-abh01t0:650_1": "āpajjanto nāma na hotīti saha vatthunā āpattiṃ paricchindati. Tenāha “saha vatthunā…pe…",
  "tika-abh01t0:650_2": "āpattikusalatā nāmā”ti. Saha kammavācāyāti abbhānatiṇavatthārakakammavācāya “ahaṃ,",
  "tika-abh01t0:650_3": "bhante, itthannāmaṃ āpattiṃ āpajji”ntiādikāya ca. Saheva hi kammavācāya āpattivuṭṭhānañca",
  "tika-abh01t0:650_4": "paricchindatīti. Āpattiyā vā kāraṇaṃ vatthu, vuṭṭhānassa kāraṇaṃ kammavācāti kāraṇena",
  "tika-abh01t0:650_5": "saha phalassa jānanavasena “saha vatthunā saha kammavācāyā”ti vuttaṃ.",
  "tika-abh01t0:651": "1338. Ayamevattho saha parikammenāti ettha vutto. Vuṭṭhānakapaññāyāti vuṭṭhānassa kāraṇabhūtāya parikammapaññāya.",
  "tika-abh01t0:652_0": "1340. Dhātuvisayā sabbāpi paññā dhātukusalatā, tadekadesā manasikārakusalatāti adhippāyena",
  "tika-abh01t0:652_1": "purimapadepi uggahamanasikārajānanapaññā vuttā. Purimapade vā vācuggatāya dhātupāḷiyā",
  "tika-abh01t0:652_2": "manasikaraṇaṃ “manasikāro”ti vuttaṃ. Tattha uggaṇhantī manasikarontī dhātupāḷiyā",
  "tika-abh01t0:652_3": "atthaṃ suṇantī ganthato ca atthato ca dhārentī “ayaṃ cakkhudhātu nāmā”tiādinā sabhāvato",
  "tika-abh01t0:652_4": "aṭṭhārasevāti gaṇanato ca paricchedaṃ jānantī ca paññā uggahapaññādikā vuttā. Pacchimapade",
  "tika-abh01t0:652_5": "pañcavidhāpi sā paññā uggahoti tato ca pavatto aniccādimanasikāro “uggahamanasikāro”ti",
  "tika-abh01t0:652_6": "vutto, tassa jānanaṃ pavattanameva, yathā pavattaṃ vā uggahaṃ, evameva pavatto uggahoti",
  "tika-abh01t0:652_7": "jānanaṃ uggahajānanaṃ. Manasikāropi “evaṃ pavattetabbo evañca pavatto”ti jānanaṃ",
  "tika-abh01t0:652_8": "manasikārajānanaṃ. Tadubhayampi manasikārakosallanti vuttaṃ. Uggahopi hi manasikārasampayogato",
  "tika-abh01t0:652_9": "manasikāraniruttiṃ laddhuṃ yuttoti yo ca manasi kātabbo, yo ca manasikaraṇupāyo,",
  "tika-abh01t0:652_10": "sabbo so manasikāroti vattuṃ vaṭṭatīti. Tattha ca kosallaṃ manasikārakusalatāti.",
  "tika-abh01t0:653_0": "1342. Tīsupi vā…pe… vaṭṭatīti tassā ca uggahādibhāvo vutto. Sammasanaṃ paññā, sā",
  "tika-abh01t0:653_1": "maggasampayuttā aniccādisammasanakiccaṃ sādheti niccasaññādipajahanato. Manasikāro",
  "tika-abh01t0:653_2": "sammasanasampayutto tatheva aniccādimanasikārakiccaṃ maggasampayutto sādheti. Tenāha",
  "tika-abh01t0:653_3": "“sammasanamanasikārā lokiyalokuttaramissakā”ti. Iminā pana paccayena idaṃ hotīti",
  "tika-abh01t0:653_4": "evaṃ avijjādīnaṃ saṅkhārādipaccayuppannassa paccayabhāvajānanaṃ paṭiccasamuppādakusalatāti dasseti.",
  "tika-abh01t0:654_0": "1344. Ambabījādīni anupādinnakadassanatthaṃ vuttāni. Sotaviññāṇādīnaṃ visabhāgā ananurūpā",
  "tika-abh01t0:654_1": "anuppādakāyeva cakkhādayo “visabhāgapaccayā”ti vuttā, tehi anuppajjamānāneva ca sotaviññāṇādīni",
  "tika-abh01t0:654_2": "“visabhāgapaccayasamuppannadhammā”ti. Sotaviññāṇena vā visabhāgassa cakkhuviññāṇassa",
  "tika-abh01t0:654_3": "paccayoti visabhāgapaccayo, cakkhāyatanassa visabhāgena sotāyatanena paccayena samuppanno",
  "tika-abh01t0:654_4": "visabhāgapaccayasamuppanno.",
  "tika-abh01t0:655_0": "1346. Ajjavaniddese ajjavo ajjavatāti ujutā ujukatā icceva vuttaṃ hotīti ajjavamaddavaniddesesu",
  "tika-abh01t0:655_1": "ujukatāmudutāniddesehi visesaṃ maddavaniddese vuttaṃ “nīcacittatā”tipadamāha. Tattha",
  "tika-abh01t0:655_2": "“nīcacittatā mudutā”ti puna mudutāvacanaṃ nīcacittatāya visesanatthaṃ. Omānopi hi",
  "tika-abh01t0:655_3": "nīcacittatā hoti, na pana mudutāti.",
  "tika-abh01t0:656_0": "1348. Paresaṃ dukkaṭaṃ duruttañca paṭivirodhākaraṇena attano upari āropetvā vāsenti.",
  "tika-abh01t0:656_1": "Cittassa sakamanatāti cittassa abyāpanno sako manobhāvoti attho. Cittanti vā cittappabandhaṃ",
  "tika-abh01t0:656_2": "ekattena gahetvā tassa antarā uppannena pītisahagatamanena sakamanattaṃ āha. Attamano",
  "tika-abh01t0:656_3": "vā puggalo, tassa bhāvo attamanatā. Sā na sattassāti puggaladiṭṭhinivāraṇattaṃ “cittassā”ti vuttaṃ.",
  "tika-abh01t0:657": "1349. Kāyavācāhi kattabbassa akaraṇena asādiyitabbassa sādiyanena ca manasāpi ācarati eva, indriyasaṃvarādibhedanavasena vā etaṃ vuttanti veditabbaṃ.",
  "tika-abh01t0:658_0": "1350. Sadosavaṇe rukkhe niyyāsapiṇḍiyo, ahicchattakāni vā uṭṭhitāni “aṇḍakānī”ti",
  "tika-abh01t0:658_1": "vadanti. Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo gaṇṭhiyo",
  "tika-abh01t0:658_2": "vā “aṇḍakānī”ti veditabbā. Padumanāḷaṃ viya sotaṃ ghaṃsayamānā viya pavisantī kakkasā",
  "tika-abh01t0:658_3": "daṭṭhabbā. Kodhena nibbattā tassa parivārabhūtā kodhasāmantā. Pure saṃvaḍḍhanārī",
  "tika-abh01t0:658_4": "porī, sā viya sukumārā mudukā vācā porī viyāti porī. Tatthāti “bhāsitā hotī”ti vuttāya",
  "tika-abh01t0:658_5": "kiriyāyātipi yojanā sambhavati, tattha vācāyāti vā. Saṇhavācatātiādinā taṃ vācaṃ",
  "tika-abh01t0:658_6": "pavattayamānaṃ cetanaṃ dasseti.",
  "tika-abh01t0:659_0": "1351. Āmisālābhena yaṃ chiddaṃ hoti, taṃ āmisālābhena “chidda”nti vuttaṃ. Dveyeva",
  "tika-abh01t0:659_1": "hīti yathāvuttāni āmisadhammālābhehi pavattamānāni chiddāni āha. Gamanasabhāgenāti",
  "tika-abh01t0:659_2": "gamanamaggassa anucchavikadisābhāgena. Saṅgahapakkhe ṭhatvāti saṅgahaṃ karomicceva",
  "tika-abh01t0:659_3": "kathetabbaṃ, na lābhasakkārakāmatādīhīti attho. Avassaṃ kātabbaṃ kiccaṃ, itaraṃ karaṇīyaṃ.",
  "tika-abh01t0:659_4": "Abbhānato aññaṃ āpattivuṭṭhānaṃ “vuṭṭhāna”nti vuttaṃ.",
  "tika-abh01t0:660_0": "1352. Sasambhārakathāti dassanassa kāraṇasahitāti attho, sasambhārassa vā dassanassa",
  "tika-abh01t0:660_1": "kathā sasambhārakathā. Yassa cakkhundriyāsaṃvarassa hetūti vatvā puna “tassa cakkhundriyassa",
  "tika-abh01t0:660_2": "satikavāṭena pidahanatthāyā”ti vuttaṃ, na asaṃvarassāti. Tadidaṃ yaṃ cakkhundriyāsaṃvarassa",
  "tika-abh01t0:660_3": "hetu abhijjhādianvāssavanaṃ dassitaṃ, taṃ asaṃvutacakkhundriyasseva hetupavattaṃ",
  "tika-abh01t0:660_4": "dassitanti katvā vuttanti veditabbaṃ, yatvādhikaraṇanti hi yassa cakkhundriyassa",
  "tika-abh01t0:660_5": "kāraṇāti attho. Kassa ca kāraṇāti? Asaṃvutassa. Kiñca asaṃvutaṃ? Yassa cakkhundriyāsaṃvarassa",
  "tika-abh01t0:660_6": "hetu anvāssavanti tadupalakkhitaṃ, tassa saṃvarāyāti ayamatthayojanā.",
  "tika-abh01t0:661_0": "Javanakkhaṇe pana dussīlyaṃ vātiādi puna avacanatthaṃ idheva sabbaṃ vuttanti chasu",
  "tika-abh01t0:661_1": "dvāresu yathāsambhavaṃ yojetabbaṃ. Na hi pañcadvāre kāyavacīduccaritasaṅkhātaṃ dussīlyaṃ",
  "tika-abh01t0:661_2": "atthīti. Yathā kintiādinā nagaradvāre asaṃvare sati taṃsambandhānaṃ gharādīnaṃ asaṃvutatā",
  "tika-abh01t0:661_3": "viya javane asaṃvare sati taṃsambandhānaṃ dvārādīnaṃ asaṃvutatāti evaṃ aññesaṃ saṃvare,",
  "tika-abh01t0:661_4": "aññesaṃ saṃvutatāsāmaññameva nidasseti, na pubbāparasāmaññaṃ anto bahi sāmaññaṃ vā.",
  "tika-abh01t0:661_5": "Sati vā dvārabhavaṅgādike puna uppajjamānaṃ javanaṃ bāhiraṃ viya katvā nagaradvārasamānaṃ",
  "tika-abh01t0:661_6": "vuttaṃ, itarañca antonagaradvārasamānaṃ. Javane vā asaṃvare uppanne tato paraṃ dvārabhavaṅgādīnaṃ",
  "tika-abh01t0:661_7": "asaṃvarahetubhāvāpattito nagaradvārasadisena javanena pavisitvā dussīlyādicorānaṃ",
  "tika-abh01t0:661_8": "dvārabhavaṅgādimūsanaṃ kusalabhaṇḍavināsanaṃ kathitanti daṭṭhabbaṃ.",
  "tika-abh01t0:662_0": "1353. Iminā āhārena nittharaṇatthena atthikabhāvo idamatthikatā. Āhāraparibhoge asantussanāti",
  "tika-abh01t0:662_1": "āhāraparibhogakkhaṇe pavattā asantussanā, davatthādiabhilāsoti attho. Ettha ca asantuṭṭhitā",
  "tika-abh01t0:662_2": "lobho, amattaññutā appaṭisaṅkhā ca mohoti ime dve dhammā “bhojane amattaññutā”ti veditabbā.",
  "tika-abh01t0:663_0": "1355. “Seyyohamasmī”tiādinā pavattamānova mānamado. Asaddhammasevanāsamatthataṃ nissāya",
  "tika-abh01t0:663_1": "pavatto māno, rāgo eva vā purisamado. Sakkarasappikhīrādīni yojetvā bahalapakkaṃ",
  "tika-abh01t0:663_2": "bhojanaṃ piṇḍarasabhojanaṃ, bahalapakkaṃ vā maṃsarasādibhojanaṃ. Mandanti appaṃ.",
  "tika-abh01t0:663_3": "Ṭhitiyāti ṭhitatthaṃ. Tadatthañca bhuñjanto yasmā “kāyaṃ ṭhapessāmī”ti bhuñjati,",
  "tika-abh01t0:663_4": "tasmā “ṭhapanatthāyā”ti vuttaṃ. Abhuttapaccayā uppajjanakāti idaṃ khudāya visesanaṃ",
  "tika-abh01t0:663_5": "yassā appavatti bhojanena kātabbā, tassā dassanatthaṃ. Sakalaṃ sāsananti pāḷidhammampi",
  "tika-abh01t0:663_6": "sabbakusalepi saṅgaṇhāti. Abhuttapaccayā uppajjanakavedanā, bhuttapaccayā na uppajjanakavedanāti",
  "tika-abh01t0:663_7": "etāsaṃ ko viseso? Purimā yathāpavattā jighacchānimittā vedanā. Sā hi abhuñjantassa",
  "tika-abh01t0:663_8": "bhiyyo pavattanavasena uppajjatīti. Pacchimāpi khudānimittāva aṅgadāhasūlādivedanā",
  "tika-abh01t0:663_9": "appavattā. Sā hi bhuttapaccayā pubbe anuppannāva na uppajjissati. Vihiṃsānimittatā",
  "tika-abh01t0:663_10": "cetāsaṃ vihiṃsāya viseso.",
  "tika-abh01t0:664_0": "Yātrāti yāpanā vuttā, pubbepi “yāpanāyā”ti vuttaṃ, ko ettha viseso? Pubbe “yāpanāyāti",
  "tika-abh01t0:664_1": "jīvitindriyayāpanatthāyā”ti vuttaṃ, idha pana catunnaṃ iriyāpathānaṃ avicchedasaṅkhātā",
  "tika-abh01t0:664_2": "yāpanā yātrāti ayamettha viseso. Dāyakadeyyadhammānaṃ attano ca pamāṇaṃ ajānitvā",
  "tika-abh01t0:664_3": "paṭiggahaṇaṃ, saddhādeyyavinipātanatthaṃ vā paṭiggahaṇaṃ adhammikapaṭiggahaṇaṃ, yena",
  "tika-abh01t0:664_4": "vā āpattiṃ āpajjeyya. Apaccavekkhitaparibhogo adhammena paribhogo. Anavajje aninditabbe",
  "tika-abh01t0:664_5": "paccaye sāvajjaṃ sanindaṃ paribhogena attānaṃ karoti. Anavajjatā ca bhavissatīti",
  "tika-abh01t0:664_6": "attano pakatiaggibalādiṃ jānitvā “evaṃ me agarahitabbatā ca bhavissatī”ti pamāṇayuttaṃ āhāretīti attho.",
  "tika-abh01t0:665_0": "Sukho iriyāpathavihāro phāsuvihāro. Ettakañhi bhuñjitvā…pe… pavattantīti iriyāpathānaṃ",
  "tika-abh01t0:665_1": "sukhappavattiyā kāraṇabhūtaṃ bhuñjanaṃ pivanañca iriyāpathehi kāraṇabhāvena gahitattā",
  "tika-abh01t0:665_2": "tehi sādhitaṃ viya vuttaṃ. “Abhutvā udakaṃ pive”ti likhanti, “bhutvānā”ti pana pāṭho.",
  "tika-abh01t0:665_3": "Punapi hi appasseva anujānanavasena –",
  "tika-abh01t0:666": "“Kappiyaṃ taṃ ce chādeti, cīvaraṃ idamatthikaṃ;",
  "tika-abh01t0:667": "Alaṃ phāsuvihārāya.",
  "tika-abh01t0:668": "“Pallaṅkena nisinnassa, jaṇṇuke nābhivassati;",
  "tika-abh01t0:669": "Alaṃ phāsuvihārāyā”ti. –",
  "tika-abh01t0:670": "Āha.",
  "tika-abh01t0:671_0": "Bhojanānisaṃsoti yathāvuttehi aṭṭhahaṅgehi samannāgatassa bhojanassa agarahitabbatā",
  "tika-abh01t0:671_1": "sukhavihāro ca ānisaṃsoti attho. Yuttassa niddosassa bhojanassa parimāṇassa ca vasena",
  "tika-abh01t0:671_2": "jānanaṃ yuttapamāṇajānanaṃ nāma.",
  "tika-abh01t0:672": "1356. Vināsaṃ pattiyā naṭṭhā, paṭipakkhehi abhibhūtattā muṭṭhā ca sati yassa, so naṭṭhamuṭṭhassati, tassa bhāvo naṭṭhamuṭṭhassatitā.",
  "tika-abh01t0:673": "1368. Visuddhippattanti maggaphalasīlaṃ vuccati. Lokuttaradhammāvāti lokuttarasatiādidhammāva. Sīlasampadā pana rūpārūpāvacarā natthīti sambhavato yojetabbā.",
  "tika-abh01t0:674_0": "1373. Bhogūpakaraṇehi sabhogo. Catunnaṃ saccānaṃ anulomanti catusaccappaṭivedhassa",
  "tika-abh01t0:674_1": "anulomanti attho. “Saccāna”nti hi paṭivijjhitabbehi paṭivedho vutto, catusaccappaṭivedhassa",
  "tika-abh01t0:674_2": "vā upanissayabhūtaṃ paṭivijjhitabbānaṃ catunnaṃ saccānaṃ anulomanti vuttaṃ.",
  "tika-abh01t0:675": "1378. “Mama gharaṃ dhuraṃ katvā bhikkhaṃ pavisathā”ti diyyamānaṃ dhurabhattanti vadanti. Niccabhattādi vā aññepi āṇāpetvā sayaṃ dhuraṃ hutvā dinnaṃ dhurabhattaṃ.",
  "tika-abh01t0:676": "1379. Paṭivāseti nāmāti nivatteti nāma osakketi nāma.",
  "tika-abh01t0:677": "1380. Pubbe nivutthakkhandhāti purimajātīsu santatipariyāpanne khandhe āha. Khandhapaṭibaddhanti vatthābharaṇayānagāmajanapadādi. Khayasamayeti maggakkhaṇaṃ āha.",
  "tika-abh01t0:678": "1381. Adhimuccanaṭṭhenāti aniggahitapakkhandanasaṅkhātena yathāsukhaṃ pavattanaṭṭhena.",
  "tika-abh01t0:679": "1382. Khīṇānaṃ anto avasānaṃ niṭṭhitabhāvo khīṇanto, khīṇānaṃ vā ādikālo, tasmiṃ khīṇante. Esa nayo niruddhantetiādīsu.",
  "tika-abh01t0:680": "Dukanikkhepakathāvaṇṇanā niṭṭhitā.",
  "tika-abh01t0:681": "Nikkhepakaṇḍavaṇṇanā niṭṭhitā.",
  "tika-abh01t0:682": "4. Aṭṭhakathākaṇḍaṃ",
  "tika-abh01t0:683": "Tikaatthuddhāravaṇṇanā",
  "tika-abh01t0:684_0": "1384. Nayamagganti suttantabhājanīyādinayagamanaṃ anulomādinayagamanañca. Tampi hi",
  "tika-abh01t0:684_1": "ettha atthesu nicchitesu sukhaṃ samānenti. Pañhuddhāranti ekūnapaññāsāya ekūnapaññāsāya",
  "tika-abh01t0:684_2": "navasu navasu ca pañhesu labbhamānassa uddharaṇaṃ, tesuyeva labbhamānānaṃ gaṇanānaṃ",
  "tika-abh01t0:684_3": "ṭhapanaṃ gaṇanācāro. Atthuddhāranti “ime nāma cittuppādādayo atthā kusalādikā”ti",
  "tika-abh01t0:684_4": "uddharaṇaṃ. Kaṇṇikaṃ kaṇṇikanti cittuppādakaṇḍarūpakaṇḍesu vibhatte pasaṭe dhamme",
  "tika-abh01t0:684_5": "“catūsu bhūmīsu kusalaṃ dvādasākusalacittuppādā”tiādinā rāsirāsivasena saha ganthetvāti",
  "tika-abh01t0:684_6": "attho. Ghaṭagocchakā kaṇṇikavevacanāneva. Ettha pana catūsu bhūmīsu kusalanti ekavacananiddeso",
  "tika-abh01t0:684_7": "catubhūmakānaṃ kusalaphassādīnaṃ kusalabhāve ekattūpagamanato. Cittuppādakaṇḍarūpakaṇḍesu",
  "tika-abh01t0:684_8": "catubhūmicittuppādādivasena viññātadhammassa vasenāyaṃ atthuddhāradesanā āraddhāti",
  "tika-abh01t0:684_9": "tattha yaṃ catūsu bhūmīsu kusalaṃ vibhattaṃ yāva viññātaṃ, ime dhammā kusalāti attho.",
  "tika-abh01t0:685_0": "Yadipi kusalattikavitthāro pubbe viññāto, tathāpi tattha dhammā samayavasena phassādisabhāvavasena",
  "tika-abh01t0:685_1": "ca vibhattā bhinnā viññātā, na pana ekasmiṃ lakkhaṇe samānetvā, tasmā tattha vuttaṃ",
  "tika-abh01t0:685_2": "samayādibhedaṃ vajjetvā sabbabhedabhinnānaṃ ekasmiṃ kusalādilakkhaṇe samānetvā bodhanatthaṃ",
  "tika-abh01t0:685_3": "idha kusalattikaniddeso puna vibhatto. Ettha ca ekavacanena kusalaniddesaṃ katvā",
  "tika-abh01t0:685_4": "bahuvacanena nigamanassa kāraṇaṃ vuttameva. Yadi dhammānaṃ kusalatte ekattūpagamanaṃ,",
  "tika-abh01t0:685_5": "kasmā ekavacanena pucchāpi na katā? Uddese kusala-saddassa dhammavisesanabhāvato",
  "tika-abh01t0:685_6": "tabbisesanānaṃ dhammānaṃ pucchitattā tesañca aniddhāritasaṅkhāvisesattā, niddese",
  "tika-abh01t0:685_7": "pana catūhi bhūmīhi vitthārato viññātāhi kusale visesetvā dassetīti yuttaṃ “catūsu",
  "tika-abh01t0:685_8": "bhūmīsu kusala”nti ekattaṃ netvā vacanaṃ. Kusalapadañhi ettha padhānaṃ, tañca visesitabbānapekkhaṃ",
  "tika-abh01t0:685_9": "kusalākārameva attano sabhāve ṭhitaṃ gahetvā pavattamānaṃ ekattameva upādāya pavattati, na bhedanti.",
  "tika-abh01t0:686_0": "1385. Dvādasa akusalacittuppādāti etthāpi paṭhamākusalacittuppādo samayaphassādivasena",
  "tika-abh01t0:686_1": "bhedaṃ anāmasitvā somanassasahagatadiṭṭhigatasampayuttacittuppādabhāve ekattaṃ netvā",
  "tika-abh01t0:686_2": "vutto, evaṃ yāva dvādasamoti “dvādasa akusalacittuppādā”ti vuttaṃ. Evaṃ catūsu bhūmīsu",
  "tika-abh01t0:686_3": "vipākotiādīsupi yathāyogaṃ yojetabbaṃ. Cittuppādāti ettha uppajjati etthāti uppādo,",
  "tika-abh01t0:686_4": "kiṃ uppajjati? Cittaṃ, cittassa uppādo cittuppādoti evaṃ avayavena samudāyopalakkhaṇavasena",
  "tika-abh01t0:686_5": "attho sambhavati. Evañhi sati cittacetasikarāsi cittuppādoti siddho hoti. Aṭṭhakathāyaṃ",
  "tika-abh01t0:686_6": "pana “cittameva uppādo cittuppādo”ti aññassuppajjanakassa nivattanatthaṃ cittaggahaṇaṃ",
  "tika-abh01t0:686_7": "kataṃ, cittassa anuppajjanakabhāvanivattanatthaṃ uppādaggahaṇaṃ, cittuppādakaṇḍe",
  "tika-abh01t0:686_8": "vā “cittaṃ uppannaṃ hotī”ti cittassa uppajjanakabhāvo pākaṭoti katvā “cittameva uppādo”ti",
  "tika-abh01t0:686_9": "vuttaṃ, cittassa anuppajjanakassa nivattetabbassa sabbhāvā uppādaggahaṇaṃ katanti",
  "tika-abh01t0:686_10": "veditabbaṃ. Ayañcattho “dvepañcaviññāṇānī”tiādīsu viya cittappadhāno niddesoti katvā vuttoti daṭṭhabbo.",
  "tika-abh01t0:687_0": "1420. Chasu dvāresūti ettha pañcadvāre vattabbameva natthi, manodvārepi parittārammaṇameva",
  "tika-abh01t0:687_1": "javanaṃ tadārammaṇasaṅkhātaṃ bhavaṅgaṃ anubandhati. Tañhi parittassa kammassa vipāko,",
  "tika-abh01t0:687_2": "vipāko ca iṭṭhāniṭṭhārammaṇānubhavanaṃ, kammānurūpo ca vipāko hotīti parittakammavipāko",
  "tika-abh01t0:687_3": "parittārammaṇasseva anubhavanaṃ hoti. Tasmā sabbaṃ tadārammaṇaṃ “parittārammaṇa”nti",
  "tika-abh01t0:687_4": "vuttaṃ. Yadi evaṃ mahaggatavipākopi mahaggatānubhavanameva āpajjatīti ce? Na, samādhippadhānassa",
  "tika-abh01t0:687_5": "kammassa appanāppattassa saññāvasārammaṇassa tādiseneva vipākena bhavitabbattā. Tasmā",
  "tika-abh01t0:687_6": "samādhi sukhānubhavanabhūto, sopi kammānurūpatoyeva kammārammaṇo hotīti daṭṭhabbo.",
  "tika-abh01t0:687_7": "Kammānurūpato eva ca tadārammaṇaṃ parittārammaṇampi mahaggatajavanaṃ nānubandhati.",
  "tika-abh01t0:687_8": "Tato eva paṭisandhiādibhūto kāmāvacaravipāko kammanimittampi parittameva ārammaṇaṃ",
  "tika-abh01t0:687_9": "karoti, na mahaggataṃ appamāṇaṃ vā. Yasmā pana vuttaṃ “mahaggatārammaṇo dhammo parittārammaṇassa",
  "tika-abh01t0:687_10": "dhammassa kammapaccayena paccayo, appamāṇārammaṇo dhammo parittārammaṇassa dhammassa",
  "tika-abh01t0:687_11": "kammapaccayena paccayo”ti, na ca mahaggatappamāṇavipāko parittārammaṇo atthi, idha",
  "tika-abh01t0:687_12": "ca sabbakāmāvacaravipākānaṃ parittārammaṇatāva vuttā, tasmā kammānurūpato mahaggatappamāṇārammaṇampi",
  "tika-abh01t0:687_13": "parittakammaṃ yadi paṭisandhiṃ deti, kammagatinimittārammaṇameva deti. Pavattivipākampi",
  "tika-abh01t0:687_14": "rūpādiparittārammaṇamevāti veditabbaṃ. Khīṇāsavānaṃ vāsanāvasena sativippayuttahasanaṃ",
  "tika-abh01t0:687_15": "pavattamānaṃ parittesveva pavattati, na itaresu kilesavirahe tādisahasanapaccayabhāvābhāvato.",
  "tika-abh01t0:687_16": "Tasmā tassa parittārammaṇatā vuttā. Khīṇāsavānaṃ asakkaccadānādīni ādarākaraṇavaseneva",
  "tika-abh01t0:687_17": "veditabbāni, na kosajjādiakusalavasena. Paṭippassaddhasabbussukkā hi te uttamapurisāti.",
  "tika-abh01t0:687_18": "Tesaṃ ādarākaraṇañca nirussukkatā evāti veditabbā.",
  "tika-abh01t0:688_0": "1421. Atipaguṇānanti vacanaṃ nirādarassa ñāṇavippayuttapaccavekkhaṇassa visayadassanaṃ,",
  "tika-abh01t0:688_1": "na tassevāti visayaniyamanaṃ. Ñāṇasampayuttassapi hi atipaguṇānaṃ visayatā suṭṭhutaraṃ",
  "tika-abh01t0:688_2": "hoti eva. Yathā paguṇaṃ ganthaṃ sajjhāyanto dve tayo vācanāmagge gatepi na sallakkheti",
  "tika-abh01t0:688_3": "ñāṇavippayuttasatimantena sajjhāyitattā, evaṃ paguṇajjhānesupi pavatti hotīti āha",
  "tika-abh01t0:688_4": "“atipaguṇāna”ntiādi. Kasiṇanimittādipaññattīti pubbe dassitaṃ sabbaṃ upādāpaññattimāha.",
  "tika-abh01t0:688_5": "Taṃ pana rūpādayo viya avijjamāno vijjamāno ca atthoti ācariyā vadanti. Sammutisacce",
  "tika-abh01t0:688_6": "pana vuccamānānaṃ kasiṇanimittādi vācāvatthumattato vacanavohāreneva paññattīti vuccati.",
  "tika-abh01t0:688_7": "Tassa hi paññāpanaṃ avijjamānapaññattīti tassa avijjamānattaṃ aṭṭhakathāyaṃ vuttanti.",
  "tika-abh01t0:688_8": "Avijjamānampi pana taṃ vijjamānamiva gahetvā pavattamānāya saññāya parittādīsu “ayaṃ",
  "tika-abh01t0:688_9": "nāma dhammo ārammaṇa”nti na sakkā vattuṃ te eva dhamme upādāya pavattamānāyapi dhammesveva",
  "tika-abh01t0:688_10": "aṭṭhānato. Tasmā sā sasampayuttā parittādiārammaṇāti na vattabbāti vuttā. Navattabbārammaṇāti",
  "tika-abh01t0:688_11": "idaṃ pana vacanaṃ yathāgahitākārassa saññāvisayassa navattabbataṃ sandhāya navattabbaṃ",
  "tika-abh01t0:688_12": "ārammaṇaṃ etesanti navattabbārammaṇā, cittuppādāti aññapadatthasamāsaṃ katvā aṭṭhakathāyaṃ vuttaṃ.",
  "tika-abh01t0:689_0": "Catupaññāsacittuppādānaṃ rūpassa ca vasena pañcapaṇṇāsāya. Kevalanti vinā parāmasanena.",
  "tika-abh01t0:689_1": "Aniṭṭhaṅgatavasenāti anicchayagamanavasena, anicchayaṃ vā dveḷhaṃ gato cittuppādo",
  "tika-abh01t0:689_2": "aniṭṭhaṅgato, tenākārena pavatti “aniṭṭhaṅgatavasena pavattī”ti vuttā. Nānārammaṇesu",
  "tika-abh01t0:689_3": "cittassa vikkhipanaṃ vikkhepo. Anavaṭṭhānaṃ avūpasamo. Gotrabhuvodāne gotrabhūti",
  "tika-abh01t0:689_4": "gahetvā “gotrabhukāle”ti āha.",
  "tika-abh01t0:690_0": "Sabbatthapādakacatutthanti idha sabbattha-saddo sāmiattho daṭṭhabbo, sabbesu vā vipassanādīsu",
  "tika-abh01t0:690_1": "pādakaṃ kāraṇaṃ sabbatthapādakanti phalassa visayabhāvena niddeso. Ākāsakasiṇacatutthanti",
  "tika-abh01t0:690_2": "paricchedākāsakasiṇacatutthamāha. Tañhi rūpāvacaraṃ, na itaranti. Kusalatopi dvādasavidhaṃ",
  "tika-abh01t0:690_3": "kiriyatopīti catuvīsatividhatā vuttā hoti. Vaṭṭassapi pādakaṃ hotiyevāti kusalaṃ",
  "tika-abh01t0:690_4": "kiriyañca ekato katvā sabbatthapādakaṃ vuttanti kiriyajjhānassa avaṭṭapādakattā sāsaṅkaṃ",
  "tika-abh01t0:690_5": "vadati. Mahaggatacitte samodahatīti idaṃ “so evaṃ samāhite citte”tiādinā nayena vuttaṃ",
  "tika-abh01t0:690_6": "pākaṭaṃ pādakajjhānacittaṃ parikammehi gahetvā citte rūpakāyaṃ adhiṭṭhānacittena",
  "tika-abh01t0:690_7": "samodahatīti katvā vuttaṃ. Pādakajjhānacittaṃ rūpakāye samodahatīti idampi yathāvuttaṃ",
  "tika-abh01t0:690_8": "pādakajjhānacittaṃ ārammaṇaṃ katvā cittasantānaṃ rūpakāye samodahitaṃ tadanugatikaṃ",
  "tika-abh01t0:690_9": "katvā adhiṭṭhātīti katvā vuttaṃ, idaṃ pana adhiṭṭhānadvayaṃ adissamānakāyataṃ dissamānakāyatañca",
  "tika-abh01t0:690_10": "āpādeti. Gantukāmatāparikammavasena taṃsampayuttāya saññāya sukhasaññālahusaññābhāvato",
  "tika-abh01t0:690_11": "gamanampi nipphādetīti daṭṭhabbaṃ.",
  "tika-abh01t0:691_0": "Sotāpannassa cittanti sotāpannassa pāṭipuggalikaṃ maggaphalacittanti veditabbaṃ.",
  "tika-abh01t0:691_1": "Mārādīnañhi bhagavato cittajānanaṃ vuttanti cetopariyañāṇalābhī kasmā sāsavacittaṃ",
  "tika-abh01t0:691_2": "na jānissatīti. Chinnavaṭumakā chinnasaṃsāravaṭṭā buddhā. Maggaphalanibbānapaccavekkhaṇatopīti",
  "tika-abh01t0:691_3": "ettha maggaphalapaccavekkhaṇāni tāva pubbenivāsānussatiñāṇena maggaphalesu ñātesu",
  "tika-abh01t0:691_4": "pavattanti, nibbānapaccavekkhaṇañca nibbānārammaṇesu appamāṇadhammesu ñātesūti maggādipaccavekkhaṇāni",
  "tika-abh01t0:691_5": "pubbenivāsānussatiñāṇassa appamāṇārammaṇataṃ sādhentīti veditabbāni. “Appamāṇā khandhā",
  "tika-abh01t0:691_6": "pubbenivāsānussatiñāṇassa ārammaṇapaccayena paccayo”icceva hi vuttaṃ, na nibbānanti.",
  "tika-abh01t0:691_7": "Tasmā pubbenivāsānussatiñāṇena eva maggaphalapaccavekkhaṇakicce vuccamānepi nibbānapaccavekkhaṇatā",
  "tika-abh01t0:691_8": "na sakkā vattuṃ, aṭṭhakathāyaṃ pana tassapi nibbānārammaṇatā anuññātāti dissati.",
  "tika-abh01t0:691_9": "Kāmāvacarenibbattissatīti nibbattakkhandhajānanamāha. Nibbānadhātuyā parinibbāyissatīti",
  "tika-abh01t0:691_10": "nibbānārammaṇehi maggaphalehi kilesaparinibbānabhūtehi parinibbāyissatīti attho sambhavati.",
  "tika-abh01t0:692_0": "1429. Asahajātattāti asampayuttattāti attho. Na hi arūpadhammānaṃ arūpadhammehi sahajātatā",
  "tika-abh01t0:692_1": "sampayogato aññā atthīti. “Aññadhammārammaṇakāle”ti vuttaṃ, maggārammaṇakālepi pana",
  "tika-abh01t0:692_2": "garuṃ akaraṇe maggādhipatibhāvena navattabbatā yojetabbā.",
  "tika-abh01t0:693_0": "1433. Niyogāti niyogatoti imamatthaṃ sandhāya “niyamenā”ti āha, niyogavanto vā niyogā,",
  "tika-abh01t0:693_1": "niyatāti attho. Cittuppādakaṇḍe hi bodhitesu cittuppādesu ekantena anāgatārammaṇo koci natthīti.",
  "tika-abh01t0:694_0": "1434. Kammaṃ vā kammanimittaṃ vā ārabbha pavattiyaṃ atītārammaṇāvāti vuttaṃ, kammanimittaṃ",
  "tika-abh01t0:694_1": "pana ārabbha pavattiyaṃ paccuppannārammaṇabhāvañca paṭisandhiyā paṭiccasamuppādavibhaṅgavaṇṇanāyaṃ",
  "tika-abh01t0:694_2": "vakkhati. Tasmā idaṃ manodvāracutiyaṃ atītakammanimittaṃ manodvāre āpāthagataṃ sandhāya",
  "tika-abh01t0:694_3": "vuttanti veditabbaṃ. Satadārammaṇāya cutiyā pañcacittakkhaṇāvasiṭṭhāyuke gatinimitte",
  "tika-abh01t0:694_4": "paṭisandhiyā pavattāya cattāri bhavaṅgāni paccuppannārammaṇāni, itarattha ca cha",
  "tika-abh01t0:694_5": "sandhāyāha “tato paraṃ bhavaṅgakāle cā”ti. Yadā hi gatinimittārammaṇe javane pavatte",
  "tika-abh01t0:694_6": "anuppanne eva tadārammaṇe cuti hoti rūpāvacarārūpāvacarasattassa viya kāmadhātuṃ",
  "tika-abh01t0:694_7": "upapajjantassa, tadā paṭisandhito parāni cha bhavaṅgāni paccuppannārammaṇāni hontīti.",
  "tika-abh01t0:694_8": "Diṭṭhisampayuttehi assādanādīni saparāmāsāneva daṭṭhabbāni. Paṇṇattinibbānārammaṇānañca",
  "tika-abh01t0:694_9": "javanānaṃ purecārikakāleti yesaṃ purecārikakāle ekantena āvajjanāya atītādiārammaṇabhāvena",
  "tika-abh01t0:694_10": "navattabbatā, tesaṃ vasena nayaṃ dasseti. Nibbānārammaṇānampi javanānaṃ purecārikakāle",
  "tika-abh01t0:694_11": "sā tathā na vattabbā, na pana ekantena maggaphalavīthīsu tassā anibbānārammaṇattā.",
  "tika-abh01t0:695_0": "Ime gandhāti nanu paccuppannā gandhā gahitā, kathaṃ ettha anāgatārammaṇatā hotīti?",
  "tika-abh01t0:695_1": "“Aṭṭhārasavassādhikāni dve vassasatāni mā sussiṃsū”ti pavattito, anāgate mā sussiṃ",
  "tika-abh01t0:695_2": "sūti hi anāgataṃ gandhaṃ gahetvā pavattatīti adhippāyo. Cittavasena kāyaṃ pariṇāmento",
  "tika-abh01t0:695_3": "abhimukhībhūtaṃ tadā vijjamānameva kāyaṃ ārammaṇaṃ karotīti paccuppannārammaṇaṃ adhiṭṭhānacittaṃ",
  "tika-abh01t0:695_4": "hoti. Tathā attano kāyassa dīgharassāṇuthūlanīlādibhāvāpādanavasena aññassa ca pāṭihāriyassa",
  "tika-abh01t0:695_5": "karaṇe yojetabbaṃ. Etthantare ekadvesantativārā veditabbāti etthantare pavattā rūpasantatiarūpasantativārā",
  "tika-abh01t0:695_6": "ekadvesantativārā nāmāti veditabbāti attho. Atiparittasabhāvautuādisamuṭṭhānā vā",
  "tika-abh01t0:695_7": "“ekadvesantativārā”ti vuttā. Ubhayametaṃ paccuppannanti addhāpaccuppannaṃ hontaṃ",
  "tika-abh01t0:695_8": "etaṃ ubhayaṃ hotīti attho. Saṃhīratīti taṇhādiṭṭhābhinandanāhi ākaḍḍhīyati.",
  "tika-abh01t0:696_0": "Kecīti abhayagirivāsinoti vadanti, te pana cittassa ṭhitikkhaṇaṃ na icchantīti “ṭhitikkhaṇe",
  "tika-abh01t0:696_1": "vā paṭivijjhatī”ti na vattabbaṃ siyā. Tathā ye “iddhimassa ca parassa ca ekakkhaṇe",
  "tika-abh01t0:696_2": "vattamānaṃ cittaṃ uppajjatī”ti vadanti, tesaṃ “ṭhitikkhaṇe vā bhaṅgakkhaṇe vā paṭivijjhatī”ti",
  "tika-abh01t0:696_3": "vacanaṃ na sameti. Na hi tasmiṃ khaṇadvaye uppajjamānaṃ paracittena saha ekakkhaṇe",
  "tika-abh01t0:696_4": "uppajjati nāmāti. Ṭhitibhaṅgakkhaṇesu ca uppajjamānaṃ ekadesaṃ paccuppannārammaṇaṃ,",
  "tika-abh01t0:696_5": "ekadesaṃ atītārammaṇaṃ āpajjati. Yañca vuttaṃ “parassa cittaṃ jānissāmīti rāsivasena",
  "tika-abh01t0:696_6": "mahājanassa citte āvajjite”ti, ettha ca mahājano attanā pare aneke puggalāti paresaṃ",
  "tika-abh01t0:696_7": "cittaṃ jānissāmīti āvajjanappavatti vattabbā siyā. Athāpi parassāti mahājanassāti",
  "tika-abh01t0:696_8": "attho sambhaveyya, tathāpi tassa puggalasseva vā cittarāsiṃ āvajjitvā ekassa paṭivijjhanaṃ",
  "tika-abh01t0:696_9": "ayuttaṃ. Na hi rāsiāvajjanaṃ ekadesāvajjanaṃ hotīti. Tasmā tehi “mahājanassa citte",
  "tika-abh01t0:696_10": "āvajjite”tiādi na vattabbaṃ.",
  "tika-abh01t0:697_0": "Yaṃ pana te vadanti “yasmā iddhimassa ca parassa ca ekakkhaṇe cittaṃ uppajjatī”ti,",
  "tika-abh01t0:697_1": "tatthāyaṃ adhippāyo siyā – cetopariyañāṇalābhī parassa cittaṃ ñātukāmo pādakajjhānaṃ",
  "tika-abh01t0:697_2": "samāpajjitvā vuṭṭhāya atītādivibhāgaṃ akatvā cittasāmaññena “imassa cittaṃ jānāmī”ti",
  "tika-abh01t0:697_3": "parikammaṃ katvā puna pādakajjhānaṃ samāpajjitvā vuṭṭhāya sāmaññeneva cittaṃ āvajjitvā",
  "tika-abh01t0:697_4": "tiṇṇaṃ catunnaṃ vā parikammānaṃ anantarā cetopariyañāṇena paracittaṃ paṭivijjhati",
  "tika-abh01t0:697_5": "vibhāveti rūpaṃ viya dibbacakkhunā. Tato paraṃ pana kāmāvacaracittehi sarāgādivavatthānaṃ",
  "tika-abh01t0:697_6": "hoti nīlādivavatthānaṃ viya. Tattha dibbacakkhunā diṭṭhahadayavatthurūpassa sattassa",
  "tika-abh01t0:697_7": "abhimukhībhūtassa cittasāmaññena cittaṃ āvajjayamānaṃ āvajjanaṃ abhimukhībhūtaṃ vijjamānaṃ",
  "tika-abh01t0:697_8": "cittaṃ ārammaṇaṃ katvā cittaṃ āvajjeti. Parikammāni ca taṃ taṃ vijjamānaṃ cittaṃ",
  "tika-abh01t0:697_9": "cittasāmaññeneva ārammaṇaṃ katvā cittajānanaparikammāni hutvā pavattanti. Cetopariyañāṇaṃ",
  "tika-abh01t0:697_10": "pana vijjamānaṃ cittaṃ paṭivijjhantaṃ vibhāventaṃ tena saha ekakkhaṇe eva uppajjati.",
  "tika-abh01t0:697_11": "Tattha yasmā santānassa santānaggahaṇato ekattavasena āvajjanādīni cittantveva pavattāni,",
  "tika-abh01t0:697_12": "tañca cittameva, yaṃ cetopariyañāṇena vibhāvitaṃ, tasmā samānākārappavattito na aniṭṭhe",
  "tika-abh01t0:697_13": "maggaphalavīthito aññasmiṃ ṭhāne nānārammaṇatā āvajjanajavanānaṃ hoti. Paccuppannārammaṇañca",
  "tika-abh01t0:697_14": "parikammaṃ paccuppannārammaṇassa cetopariyañāṇassa āsevanapaccayoti siddhaṃ hoti.",
  "tika-abh01t0:697_15": "Atītattiko ca evaṃ abhinno hoti. Aññathā santatipaccuppanne addhāpaccuppanne ca paccuppannanti",
  "tika-abh01t0:697_16": "idha vuccamāne atītānāgatānañca paccuppannatā āpajjeyya, tathā ca sati “paccuppanno",
  "tika-abh01t0:697_17": "dhammo paccuppannassa dhammassa anantarapaccayena paccayo”tiādi vattabbaṃ siyā, na",
  "tika-abh01t0:697_18": "ca taṃ vuttaṃ. “Atīto dhammo paccuppannassa dhammassa anantarapaccayena paccayo,",
  "tika-abh01t0:697_19": "purimā purimā atītā khandhā pacchimānaṃ pacchimānaṃ paccuppannānaṃ khandhānaṃ anantara…pe…",
  "tika-abh01t0:697_20": "anulomaṃ gotrabhussā”tiādivacanato pana addhāsantatipaccuppannesveva anantarātītā",
  "tika-abh01t0:697_21": "cattāro khandhā atītāti viññāyanti, na ca abhidhammamātikāya āgatassa paccuppannapadassa",
  "tika-abh01t0:697_22": "addhāsantatipaccuppannapadatthatā katthaci pāḷiyaṃ vuttā. Tasmā tehi iddhimassa ca",
  "tika-abh01t0:697_23": "parassa ca ekakkhaṇe cittuppattiyā cetopariyañāṇassa paccuppannārammaṇatā vuttā.",
  "tika-abh01t0:697_24": "Yadā pana “yaṃ imassa cittaṃ pavattaṃ, taṃ jānāmi. Yaṃ bhavissati, taṃ jānissāmī”ti",
  "tika-abh01t0:697_25": "vā ābhogaṃ katvā pādakajjhānasamāpajjanādīni karoti, tadā āvajjanaparikammāni cetopariyañāṇañca",
  "tika-abh01t0:697_26": "atītānāgatārammaṇāneva honti āvajjaneneva vibhāgassa katattā.",
  "tika-abh01t0:698_0": "Ye pana “iddhimā parassa cittaṃ jānitukāmo āvajjeti, āvajjanaṃ khaṇapaccuppannaṃ",
  "tika-abh01t0:698_1": "ārammaṇaṃ katvā teneva saha nirujjhati, tato cattāri pañca vā javanāni. Yesaṃ pacchimaṃ",
  "tika-abh01t0:698_2": "iddhicittaṃ, sesāni kāmāvacarāni, tesaṃ sabbesampi tadeva niruddhaṃ cittamārammaṇaṃ",
  "tika-abh01t0:698_3": "hoti, na ca tāni nānārammaṇāni honti, addhāvasena paccuppannārammaṇattā”ti idaṃ vacanaṃ",
  "tika-abh01t0:698_4": "nissāya “āvajjanajavanānaṃ paccuppannātītārammaṇabhāvepi nānārammaṇattābhāvo viya",
  "tika-abh01t0:698_5": "ekadviticatupañcacittakkhaṇānāgatesupi cittesu āvajjitesu āvajjanajavanānaṃ yathāsambhavaṃ",
  "tika-abh01t0:698_6": "anāgatapaccuppannātītārammaṇabhāvepi nānārammaṇatā na siyā, tena catupañcacittakkhaṇānāgate",
  "tika-abh01t0:698_7": "āvajjite anāgatārammaṇaparikammānantaraṃ khaṇapaccuppannārammaṇaṃ cetopariyañāṇaṃ",
  "tika-abh01t0:698_8": "siddha”nti vadanti, tesaṃ vādo “anāgatārammaṇo dhammo paccuppannārammaṇassa dhammassa",
  "tika-abh01t0:698_9": "āsevanapaccayena paccayo, paccuppannārammaṇo dhammo atītārammaṇassa dhammassa āsevanapaccayena",
  "tika-abh01t0:698_10": "paccayo”ti imesaṃ pañhānaṃ anuddhaṭattā gaṇanāya ca “āsevane tīṇī”ti vuttattā na",
  "tika-abh01t0:698_11": "sijjhati. Na hi kusalakiriyamahaggataṃ anāsevanaṃ atthīti.",
  "tika-abh01t0:699_0": "Etassa ca vādassa nissayabhāvo āvajjanajavanānaṃ khaṇapaccuppannaniruddhārammaṇatāvacanassa",
  "tika-abh01t0:699_1": "na sijjhati, yaṃ pavattaṃ yaṃ pavattissatīti vā visesaṃ akatvā gahaṇe āvajjanassa",
  "tika-abh01t0:699_2": "anāgataggahaṇabhāvaṃ, tadabhāvā javanānampi vattamānaggahaṇābhāvañca sandhāyeva tassa",
  "tika-abh01t0:699_3": "vuttattā. Tadā hi bhavaṅgacalanānantaraṃ abhimukhībhūtameva cittaṃ ārabbha āvajjanā",
  "tika-abh01t0:699_4": "pavattatīti. Jānanacittassapi vattamānārammaṇabhāve āvajjanajānanacittānaṃ sahaṭṭhānadosāpattiyā",
  "tika-abh01t0:699_5": "rāsiekadesāvajjanapaṭivedhe sampattasampattāvajjanajānane ca aniṭṭhe ṭhāne āvajjanajavanānaṃ",
  "tika-abh01t0:699_6": "nānārammaṇabhāvadosāpattiyā ca yaṃ vuttaṃ “khaṇapaccuppannaṃ cittaṃ cetopariyañāṇassa",
  "tika-abh01t0:699_7": "ārammaṇaṃ hotī”ti, taṃ ayuttanti paṭikkhipitvā yathāvuttadosānāpattikālavaseneva",
  "tika-abh01t0:699_8": "addhāsantatipaccuppannārammaṇattā nānārammaṇatābhāvaṃ disvā āvajjanajavanānaṃ vattamānataṃ",
  "tika-abh01t0:699_9": "niruddhārammaṇabhāvo vuttoti, tampi vacanaṃ purimavādino nānujāneyyuṃ. Tasmiñhi sati",
  "tika-abh01t0:699_10": "āvajjanā kusalānantiādīsu viya aññapadasaṅgahitassa anantarapaccayavidhānato “paccuppannārammaṇā",
  "tika-abh01t0:699_11": "āvajjanā atītārammaṇānaṃ khandhānaṃ anantarapaccayena paccayo”ti vattabbaṃ siyā, na ca vuttanti.",
  "tika-abh01t0:700_0": "Kasmā panevaṃ cetopariyañāṇassa paccuppannārammaṇatā vicāritā, nanu “atīto dhammo",
  "tika-abh01t0:700_1": "paccuppannassa dhammassa, anāgato dhammo paccuppannassa dhammassa ārammaṇapaccayena",
  "tika-abh01t0:700_2": "paccayo”ti etesaṃ vibhaṅgesu “atītā khandhā iddhividhañāṇassacetopariyañāṇassa pubbenivāsānussatiñāṇassa",
  "tika-abh01t0:700_3": "yathākammūpagañāṇassa āvajjanāya ārammaṇapaccayena paccayo”ti, “anāgatā khandhā iddhividhañāṇassa",
  "tika-abh01t0:700_4": "cetopariyañāṇassa anāgataṃsañāṇassa āvajjanāya ārammaṇapaccayena paccayo”ti, uppannattike",
  "tika-abh01t0:700_5": "ca “anuppannākhandhā, uppādino khandhā iddhividhañāṇassa cetopariyañāṇassa anāgataṃsañāṇassa",
  "tika-abh01t0:700_6": "āvajjanāya ārammaṇapaccayena paccayo”ti cetopariyañāṇaggahaṇaṃ katvā “paccuppanno",
  "tika-abh01t0:700_7": "dhammo paccuppannassā”ti etassa vibhaṅge “paccuppannā khandhā iddhividhañāṇassa āvajjanāya",
  "tika-abh01t0:700_8": "ārammaṇapaccayena paccayo”ti, uppannattike ca “uppannā khandhā iddhividhañāṇassa",
  "tika-abh01t0:700_9": "āvajjanāya ārammaṇapaccayena paccayo”ti ettakasseva vuttattā “paccuppannacitte cetopariyañāṇaṃ",
  "tika-abh01t0:700_10": "nappavattatī”ti viññāyati. Yadi hi pavatteyya, purimesu viya itaresu ca cetopariyañāṇaggahaṇaṃ",
  "tika-abh01t0:700_11": "kattabbaṃ siyāti? Saccaṃ kattabbaṃ, nayadassanavasena panetaṃ saṃkhittanti aññāya",
  "tika-abh01t0:700_12": "pāḷiyā viññāyati. “Atītārammaṇo dhammo paccuppannārammaṇassa dhammassa ārammaṇapaccayena",
  "tika-abh01t0:700_13": "paccayo, anāgatārammaṇo dhammo paccuppannārammaṇassa. Paccuppannārammaṇo dhammo paccuppannārammaṇassā”ti",
  "tika-abh01t0:700_14": "etesañhi vibhaṅgesu “cetopariyañāṇena atītārammaṇapaccuppannacittasamaṅgissa cittaṃ",
  "tika-abh01t0:700_15": "jānāti. Atītārammaṇā paccuppannā khandhā cetopariyañāṇassa āvajjanāya ārammaṇapaccayena",
  "tika-abh01t0:700_16": "paccayo”ti, “cetopariyañāṇena anāgatārammaṇapaccuppannacittasamaṅgissa cittaṃ…pe…",
  "tika-abh01t0:700_17": "cetopariyañāṇena paccuppannārammaṇapaccuppannacittasamaṅgissa cittaṃ jānāti. Paccuppannārammaṇā",
  "tika-abh01t0:700_18": "paccuppannā khandhā cetopariyañāṇassa āvajjanāya ārammaṇapaccayena paccayo”ti cetopariyañāṇassa",
  "tika-abh01t0:700_19": "paccuppannārammaṇe pavatti vuttāti. Tenevāyaṃ vicāraṇā katāti veditabbā.",
  "tika-abh01t0:701_0": "Tesanti tesu dvīsu ñāṇesūti niddhāraṇe sāmivacanaṃ. Kusalā khandhāti iddhividhapubbenivāsānāgataṃsañāṇāpekkho",
  "tika-abh01t0:701_1": "bahuvacananiddeso, na cetopariyañāṇayathākammūpagañāṇāpekkhoti. Tesaṃ catukkhandhārammaṇabhāvassa",
  "tika-abh01t0:701_2": "asādhakoti ce? Na, aññattha “avitakkavicāramattā khandhā ca vicāro ca cetopariyañāṇassa",
  "tika-abh01t0:701_3": "pubbenivāsānussatiñāṇassa anāgataṃsañāṇassa ārammaṇapaccayena paccayo”ti “savitakkasavicārā",
  "tika-abh01t0:701_4": "khandhā ca vitakko ca cetopariyañāṇassa pubbenivāsānussatiñāṇassa anāgataṃsañāṇassa",
  "tika-abh01t0:701_5": "ārammaṇapaccayena paccayo”ti ca vuttattā cetopariyañāṇāpekkhopi bahuvacananiddesoti",
  "tika-abh01t0:701_6": "imassatthassa siddhito. Evamapi yathākammūpagañāṇassa “avitakkavicāramattā khandhā",
  "tika-abh01t0:701_7": "ca vicāro cā”tiādīsu avuttattā catukkhandhārammaṇatā na sijjhatīti? Na, tattha avacanassa",
  "tika-abh01t0:701_8": "aññakāraṇattā. Yathākammūpagañāṇena hi kammasaṃsaṭṭhā cattāro khandhā kammappamukhena",
  "tika-abh01t0:701_9": "gayhanti. Tañhi yathā cetopariyañāṇaṃ purimaparikammavasena savitakkādivibhāgaṃ sarāgādivibhāgañca",
  "tika-abh01t0:701_10": "cittaṃ vibhāveti, na evaṃ savibhāgaṃ vibhāveti, kammavaseneva pana samudāyaṃ vibhāvetīti",
  "tika-abh01t0:701_11": "“avitakkavicāramattā khandhā ca vicāro cā”tiādike vibhāgakaraṇe taṃ na vuttaṃ, na",
  "tika-abh01t0:701_12": "catukkhandhānārammaṇatoti. Idaṃ pana avacanassa kāraṇanti. Keci tatthāpi “pubbenivāsānussatiñāṇassa",
  "tika-abh01t0:701_13": "yathākammūpagañāṇassa anāgataṃsañāṇassā”ti paṭhanti eva. Na hi taṃ kusalākusalavibhāgaṃ",
  "tika-abh01t0:701_14": "viya savitakkādivibhāgaṃ kammaṃ vibhāvetuṃ asamatthaṃ. Duccaritasucaritabhāvavibhāvanampi",
  "tika-abh01t0:701_15": "hi lobhādialobhādisampayogavisesavibhāvanaṃ hotīti.",
  "tika-abh01t0:702_0": "1435. Niyakajjhattapariyāyassa abhāvenāti sabhāvadhammattā kenaci pariyāyena niyakajjhattaṃ",
  "tika-abh01t0:702_1": "ahontaṃ sabbathā bahiddhābhāveneva “ekantabahiddhā”ti vuttaṃ, na asabhāvadhammattā",
  "tika-abh01t0:702_2": "bahiddhāpi ahontaṃ kasiṇādi viya niyakajjhattamattassa asambhavato. Asabhāvadhammattā",
  "tika-abh01t0:702_3": "eva hi kasiṇādiajjhattadhammabhūto ca koci bhāvo na hotīti ajjhattattike na vuttanti",
  "tika-abh01t0:702_4": "adhippāyo. Taṃ sabbaṃ ākiñcaññāyatanādi atītārammaṇattike “navattabbārammaṇa”nti",
  "tika-abh01t0:702_5": "vuttanti sambandho. Ettha ca vuttanti anuññātattā vacanatoti etehi kāraṇehi pakāsitanti attho.",
  "tika-abh01t0:703_0": "Idāni tanti “etañhi ākiñcaññāyatana”nti vuttaṃ ākiñcaññāyatanaṃ taṃ-saddena ākaḍḍhitvā",
  "tika-abh01t0:703_1": "vadati. Yo panāyamettha attho vutto “ākiñcaññāyatanaṃ ekampi idha vuccamānaṃ atītārammaṇattike",
  "tika-abh01t0:703_2": "tena sahekārammaṇatampi sandhāya kāmāvacarakusalādīnaṃ navattabbārammaṇatāya vuttattā",
  "tika-abh01t0:703_3": "idhāpi tesaṃ navattabbārammaṇabhāvaṃ dīpetīti katvā tasmiṃ vutte tānipi vuttāneva",
  "tika-abh01t0:703_4": "honti, tasmā visuṃ na vuttānī”ti, tamaññe nānujānanti. Na hi īdisaṃ lesavacanaṃ aṭṭhakathākaṇḍe",
  "tika-abh01t0:703_5": "atthi. Yadi siyā, parittārammaṇattike yesaṃ samānārammaṇānaṃ parittādiārammaṇatā",
  "tika-abh01t0:703_6": "navattabbatā ca vuttā. Puna atītārammaṇattike tesu ekameva vatvā aññaṃ na vattabbaṃ",
  "tika-abh01t0:703_7": "siyā. Tathā vedanāttike samānavedanānaṃ yesaṃ sukhāya vedanāya sampayuttatā vuttā,",
  "tika-abh01t0:703_8": "tesu ekameva pītittike sukhasahagataniddese vatvā aññaṃ na vattabbaṃ siyā. Evaṃ upekkhāsahagataniddesādīsu",
  "tika-abh01t0:703_9": "yojetabbaṃ. Lesena pana vinā aṭṭhakathākaṇḍe atthuddhārassa katattā ākiñcaññāyatanassa",
  "tika-abh01t0:703_10": "viya kāmāvacarakusalādīnampi ajjhattārammaṇattike navattabbatāya sati tānipi navattabbānīti",
  "tika-abh01t0:703_11": "vattabbāni, na pana vuttāni. Tasmā abhāvanāsāmaññepi yāya abhāvanāniṭṭhappavattiyā",
  "tika-abh01t0:703_12": "ākiñcaññāyatanaṃ pavattamānaṃ navattabbaṃ jātaṃ, tassā pavattiyā abhāvena tāni navattabbānīti",
  "tika-abh01t0:703_13": "na vuttāni. Gahaṇavisesanimmitāneva hi kasiṇādīni sabhāvato avijjamānānīti tadārammaṇānaṃ",
  "tika-abh01t0:703_14": "bahiddhāgahaṇavasena bahiddhārammaṇatā vuttā. Ākiñcaññāyatanaṃ pana na bahiddhāgahaṇabhāvena",
  "tika-abh01t0:703_15": "pavattati, nāpi ajjhattaggahaṇabhāvena pavattatīti navattabbanti vuttaṃ. Yena pana",
  "tika-abh01t0:703_16": "gahaṇākārena ākiñcaññāyatanaṃ pavattati, na tena sabbaññutaññāṇampi pavattati. Yadi",
  "tika-abh01t0:703_17": "pavatteyya, tampi ākiñcaññāyatanameva bhaveyya. Yathā hi kilesānaṃ gocaraṃ pavattivisesañca",
  "tika-abh01t0:703_18": "sabbaṃ jānantaṃ sabbaññutaññāṇaṃ na yathā te gaṇhanti, tathā gaṇhāti tassapi kilesabhāvāpattito,",
  "tika-abh01t0:703_19": "evaṃ ākiñcaññāyatanassa ca pavattanākāraṃ yathāsabhāvato jānantaṃ taṃ ākiñcaññāyatanamiva",
  "tika-abh01t0:703_20": "na gaṇhāti, kimaṅgaṃ pana aññanti. Tena kāmāvacarakusalānaṃ navattabbatā na vuttāti.",
  "tika-abh01t0:703_21": "Ayaṃ “ākiñcaññāyatanassa visayabhūto apagamo nāma eko attho atthī”ti anicchantānaṃ",
  "tika-abh01t0:703_22": "ācariyānaṃ vinicchayo.",
  "tika-abh01t0:704_0": "Vipākaṃ pana na kassaci ārammaṇaṃ hotīti vipākaṃ ākāsānañcāyatanaṃ vipākādīsu viññāṇañcāyatanesu",
  "tika-abh01t0:704_1": "na kassaci ārammaṇaṃ hotīti attho, tathā ākiñcaññāyatanañca nevasaññānāsaññāyatanassa.",
  "tika-abh01t0:704_2": "Yathā hi vipākattike vipākadhammadhammanevavipākanavipākadhammadhammamūlakesu pañhesu",
  "tika-abh01t0:704_3": "“ākāsānañcāyatanakusalaṃ viññāṇañcāyatanakusalassa ārammaṇapaccayena paccayo, ākiñcaññāyatanakusalaṃ",
  "tika-abh01t0:704_4": "nevasaññānāsaññāyatanakusalassa, tathā vipākassa kiriyassa. Ākāsānañcāyatanakiriyaṃ",
  "tika-abh01t0:704_5": "viññāṇañcāyatanakiriyassa. Ākiñcaññāyatanakiriyaṃ nevasaññānāsaññāyatanakiriyassa",
  "tika-abh01t0:704_6": "ārammaṇapaccayena paccayo”ti vuttaṃ, na tathā vipākadhammamūlakesu “ākāsānañcāyatanaākiñcaññāyatanavipākā",
  "tika-abh01t0:704_7": "viññāṇañcāyatananevasaññānāsaññāyatanavipākakusalakiriyānaṃ ārammaṇapaccayena paccayo”ti",
  "tika-abh01t0:704_8": "vuttā. Vipākato vuṭṭhahitvā cittassa abhinīhārāsambhavatoti vipākaṃ ārammaṇaṃ katvā",
  "tika-abh01t0:704_9": "abhinīhārāsambhavatoti attho. Vipākassa hi ārammaṇaṃ katvā natthi abhinīhāroti.",
  "tika-abh01t0:705_0": "Attano khandhādīnīti arūpakkhandhe “khandhā”ti gahetvā ādi-saddena rūpaṃ gaṇhāti.",
  "tika-abh01t0:705_1": "Ajjhattaṃ vā gayhamānaṃ ahanti paññattiṃ ādi-saddena gaṇhāti. Esa nayo paresaṃ khandhādiggahaṇe",
  "tika-abh01t0:705_2": "ca. Puna paññattiggahaṇena kasiṇavihārādianindriyabaddhupādāyapaññattimāha. Ādi-saddena",
  "tika-abh01t0:705_3": "vā ahaṃ paraṃ paṇṇattiggahaṇe sabbaṃ upādāyapaññattiṃ. Kammādīsu kammaṃ ajjhattaṃ,",
  "tika-abh01t0:705_4": "kammanimittaṃ ubhayaṃ, gatinimittaṃ bahiddhāti daṭṭhabbaṃ. Attano sarīre eva kimi",
  "tika-abh01t0:705_5": "hutvā nibbattamānassa gatinimittampi ajjhattaṃ siyā. Mallikāya kummāsaṃ dadamānāya",
  "tika-abh01t0:705_6": "rañño aggamahesiṭṭhānalābhaṃ, santatimahāmattassa hatthikkhandhagatassa arahattappattiṃ,",
  "tika-abh01t0:705_7": "sumanamālākārassa ca pupphamuṭṭhinā pūjentassa paccekabodhisacchikiriyaṃ nissāya",
  "tika-abh01t0:705_8": "bhagavā sitaṃ pātvākāsi.",
  "tika-abh01t0:706_0": "Imasmiṃ tike okāsaṃ labhantīti parittārammaṇātītārammaṇattikesu aladdhokāsāni navattabbānīti",
  "tika-abh01t0:706_1": "vuttāni, idha pana navattabbāni na honti, ajjhattādīsu ekārammaṇataṃ labhantīti attho.",
  "tika-abh01t0:706_2": "Etāni hi pañca sabbatthapādakākāsālokakasiṇacatutthānaṃ kasiṇārammaṇattā, brahmavihāracatutthassa",
  "tika-abh01t0:706_3": "paññattiārammaṇattā, ānāpānacatutthassa nimittārammaṇattā bahiddhārammaṇānīti. Sakāyacittānanti",
  "tika-abh01t0:706_4": "sakakāyacittānaṃ, tena payojanaṃ natthi, tasmā na taṃ ajjhattārammaṇanti attho. Anindriyabaddhassa",
  "tika-abh01t0:706_5": "vā rūpassāti ettha “tissannaṃ vā paññattīna”nti idampi vā-saddena āharitabbaṃ, nayadassanaṃ",
  "tika-abh01t0:706_6": "vā etaṃ daṭṭhabbaṃ. Īdise hi kāle bahiddhārammaṇanti.",
  "tika-abh01t0:707": "Tikaatthuddhāravaṇṇanā niṭṭhitā.",
  "tika-abh01t0:708": "Dukaatthuddhāravaṇṇanā",
  "tika-abh01t0:709_0": "1473. Māno …pe… ekadhāvāti idaṃ avuttappakāradassanavasena vuttaṃ, aññathā māno kāmarāgāvijjāsaññojanehi",
  "tika-abh01t0:709_1": "ekato uppajjatīti dvidhāti vattabbo siyā. Esa nayo bhavarāgādīsu. Tathā vicikicchāti",
  "tika-abh01t0:709_2": "ettha tathāti etassa ekadhāvāti attho.",
  "tika-abh01t0:710_0": "1511. Sasaṅkhārikesūti idaṃ kāmacchandanīvaraṇassa tīhi nīvaraṇehi saddhiṃ uppajjanaṭṭhānadassanamattaṃ",
  "tika-abh01t0:710_1": "daṭṭhabbaṃ, na niyamato tattha tassa tehi uppattidassanatthaṃ thinamiddhassa aniyatattā.",
  "tika-abh01t0:710_2": "Heṭṭhimaparicchedenāti uddhaccassa sabbākusale uppajjanato uddhaccasahagate dve,",
  "tika-abh01t0:710_3": "aññesu thinamiddhakukkuccavirahe tīṇi heṭṭhimantato uppajjantīti katvā “dve tīṇī”ti",
  "tika-abh01t0:710_4": "vuttanti attho. Yattakānaṃ pana ekato uppattiyaṃ nīvaraṇā ceva nīvaraṇasampayuttā",
  "tika-abh01t0:710_5": "cāti ayamattho sambhavati, heṭṭhimantena tesaṃ dassanatthaṃ “dve”ti vuttaṃ. Tato",
  "tika-abh01t0:710_6": "uddhampi pavattiyaṃ ayamattho sambhavati evāti dassanatthaṃ “tīṇī”ti vuttaṃ. Dve",
  "tika-abh01t0:710_7": "tīṇīti ca dve vā tīṇi vāti aniyamaniddesoti cattāri vā pañca vātipi viññāyati. Yattha",
  "tika-abh01t0:710_8": "sahuppatti, tattha nīvaraṇā ceva nīvaraṇasampayuttā ca hontīti etassa vā lakkhaṇassa",
  "tika-abh01t0:710_9": "dassanametanti. Yattha cattāri pañca ca uppajjanti, tattha cāyamattho sādhito hoti.",
  "tika-abh01t0:710_10": "Evañca katvā kilesagocchake ca “dve tayo”ti vuttaṃ. Lakkhaṇadassanavasena hi kilesā",
  "tika-abh01t0:710_11": "ceva kilesasampayuttā ca vuttā, na sabbesaṃ sambhavantānaṃ sarūpena dassanavasenāti.",
  "tika-abh01t0:711_0": "Yadi uddhaccaṃ sabbākusale uppajjati, kasmā vuttaṃ “uddhaccanīvaraṇaṃ uddhaccasahagate",
  "tika-abh01t0:711_1": "cittuppāde uppajjatī”ti? Suttante vuttesu pañcasu nīvaraṇesu aññanīvaraṇarahitassa",
  "tika-abh01t0:711_2": "uddhaccassa visayavisesadassanatthaṃ. Chaṭṭhaṃ pana nīvaraṇaṃ abhidhamme itarehi",
  "tika-abh01t0:711_3": "sahagatanti tassa aññanīvaraṇarahitassa na koci visayaviseso atthi, attanā sahagatehi",
  "tika-abh01t0:711_4": "vinā uppajjanaṭṭhānābhāvā tadupalakkhitassa cittuppādassa abhāvā ca nattheva visayaviseso,",
  "tika-abh01t0:711_5": "tasmā “taṃ sabbākusale uppajjatī”ti vuttaṃ. Uddhaccasahagato pana vuttacittuppādo",
  "tika-abh01t0:711_6": "sesadhammānaṃ uddhaccānuvattanabhāvena tadupalakkhito uddhaccassa visayaviseso, tasmā",
  "tika-abh01t0:711_7": "sabbākusale uppajjamānaṃ uddhaccaṃ sāmaññena “uddhaccanīvaraṇa”nti gahetvāpi taṃ",
  "tika-abh01t0:711_8": "attano visayavisesena pakāsetuṃ “uddhaccasahagate cittuppāde uppajjatī”ti āha. Evañca",
  "tika-abh01t0:711_9": "pakāsanaṃ visayavisesesu lobhadomanassasahagatasasaṅkhārikavicikicchuddhaccasahagatesu",
  "tika-abh01t0:711_10": "pañca nīvaraṇāni vavatthapetvā tesaṃ byāpakabhāvena chaṭṭhaṃ pakāsetuṃ katanti veditabbaṃ.",
  "tika-abh01t0:712_0": "Keci pana “uddhaccasahagateti sāmaññena sabbaṃ uddhaccaṃ ‘uddhacca’nti gahetvā tena",
  "tika-abh01t0:712_1": "sahagate cittuppāde”ti vadanti, ayaṃ panattho na bahumato dvādasamacittuppādassa",
  "tika-abh01t0:712_2": "viya sabbākusalacittuppādānaṃ uddhaccena anupalakkhitattā, sati ca upalakkhitatte",
  "tika-abh01t0:712_3": "“aṭṭhasu lobhasahagatesū”tiādīsu viya aññesaṃ cittuppādānaṃ nivattanatthaṃ “dvādasasu",
  "tika-abh01t0:712_4": "uddhaccasahagatesū”ti vattabbattā. Uddhaccānupalakkhitattā pana sabbākusalānaṃ avijjānīvaraṇaṃ",
  "tika-abh01t0:712_5": "viya idampi “sabbākusalesu uppajjatī”ti vattabbaṃ siyā, na pana vuttaṃ, tasmā vuttanayeneva",
  "tika-abh01t0:712_6": "attho veditabbo. Yasmā ca avijjānīvaraṇaṃ viya uddhaccanīvaraṇañca sabbākusalesu",
  "tika-abh01t0:712_7": "uppajjati, tasmā nikkhepakaṇḍe “kāmacchandanīvaraṇaṃ uddhaccanīvaraṇena nīvaraṇañceva",
  "tika-abh01t0:712_8": "nīvaraṇasampayuttañcā”tiādi vuttaṃ. Tena ekasmiṃyeva cittuppāde uddhaccanīvaraṇaṃ",
  "tika-abh01t0:712_9": "uppajjatīti aggahetvā adhippāyo maggitabboti.",
  "tika-abh01t0:713_0": "Kilesagocchake lobhādīni dasa kilesavatthūni iminā anukkamena idheva abhidhamme āgatāni.",
  "tika-abh01t0:713_1": "Tasmā idheva vuttassa uddhaccakilesassa attanā saha vuttehi kilesehi rahitassa visayaviseso",
  "tika-abh01t0:713_2": "natthīti visayavisesena pakāsanaṃ akatvā “uddhaccañca ahirikañca anottappañca sabbākusalesu",
  "tika-abh01t0:713_3": "uppajjatī”ti vuttaṃ. Kilesā ceva saṃkiliṭṭhapadaniddese yasmā saṃkiliṭṭhapadaṃ kilesasampayuttapadena",
  "tika-abh01t0:713_4": "asamānatthaṃ kevalaṃ malena upatāpitataṃ vibādhitatañca dīpeti, tasmā kilesā ceva",
  "tika-abh01t0:713_5": "kilesasampayuttapadaniddesena samānaṃ niddesaṃ akatvā “teva kilesā kilesā ceva saṃkiliṭṭhā cā”ti vuttaṃ.",
  "tika-abh01t0:714_0": "1577. Dve tayo kilesāti ettha “dve tayoti hetugocchakādīsu vuttādhikāravasena ruḷhiyā",
  "tika-abh01t0:714_1": "vutta”nti keci vadanti. Yadi atthaṃ anapekkhitvā ruḷhiyā vucceyya, ganthagocchake",
  "tika-abh01t0:714_2": "ca “yattha dve tayo ganthā ekato uppajjantī”ti vattabbaṃ siyā. Yañca vadanti “yattha",
  "tika-abh01t0:714_3": "dve tayo aññehi ekato uppajjantīti imassatthassa sambhavato ekato-saddo kilesagocchake",
  "tika-abh01t0:714_4": "sātthako, na hetugocchakādīsu tena vināpi adhippāyavijānanato”ti, tampi na, hetugocchakādīsupi",
  "tika-abh01t0:714_5": "nānāuppattiyaṃ hetū ceva hetusampayuttādiggahaṇanivāraṇatthattā ekato-saddassa, tasmā",
  "tika-abh01t0:714_6": "ruḷhīanvatthakathāropanañca vajjetvā yathāvutteneva nayena attho veditabboti. Lobho",
  "tika-abh01t0:714_7": "chadhātiādinā lobhapaṭighamohānaṃ aññehi ekato uppattidassaneneva tesampi lobhādīhi",
  "tika-abh01t0:714_8": "ekato uppatti dassitāti veditabbā. Sesaṃ uttānatthamevāti.",
  "tika-abh01t0:715": "Aṭṭhakathākaṇḍavaṇṇanā niṭṭhitā.",
  "tika-abh01t0:716": "Cattāri ca sahassāni, puna tīṇi satāni ca;",
  "tika-abh01t0:717": "Aṭṭhasāliniyā ete, padā līnatthajotakā.",
  "tika-abh01t0:718": "Dhammamittoti nāmena, sakkaccaṃ abhiyācito;",
  "tika-abh01t0:719": "Ānandoiti nāmena, katā ganthā subuddhināti.",
  "tika-abh01t0:720": "Iti aṭṭhasāliniyā līnatthapadavaṇṇanā",
  "tika-abh01t0:721": "Dhammasaṅgaṇī-mūlaṭīkā samattā."
}