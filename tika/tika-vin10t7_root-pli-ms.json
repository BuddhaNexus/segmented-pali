{
  "tika-vin10t7:0": "Bhikkhunīvibhaṅgo",
  "tika-vin10t7:1": "170.",
  "tika-vin10t7:2": " Bhikkhūnaṃ pāṭavatthāya, vinayassa vinicchaye;",
  "tika-vin10t7:3": "Bhikkhunīnaṃ vibhaṅgopi, kiñcimattaṃ bhaṇāmahaṃ.",
  "tika-vin10t7:4": "171.",
  "tika-vin10t7:5": " Avassutassa posassa, bhikkhunīpi avassutā;",
  "tika-vin10t7:6": "Nandantī kāyasaṃsaggaṃ, kati āpattiyo phuse;",
  "tika-vin10t7:7": "172.",
  "tika-vin10t7:8": " Tisso āpattiyo ubbha-jāṇussādhakkhakassa ca;",
  "tika-vin10t7:9": "Hoti pārājikaṃ tassā, gahaṇaṃ sādiyantiyā.",
  "tika-vin10t7:10": "173.",
  "tika-vin10t7:11": " Ubbhakkhakaṃ adhojāṇu-gahaṇaṃ sādiyantiyā;",
  "tika-vin10t7:12": "Thullaccayaṃ siyā, kāya-paṭibaddhe tu dukkaṭaṃ.",
  "tika-vin10t7:13": "174.",
  "tika-vin10t7:14": " Chādentī bhikkhunī vajjaṃ, tisso āpattiyo phuse;",
  "tika-vin10t7:15": "Jānaṃ pārājikaṃ dhammaṃ, chādentī sā parājikā.",
  "tika-vin10t7:16": "175.",
  "tika-vin10t7:17": " Thullaccayaṃ vematikā, paṭicchādeti ce pana;",
  "tika-vin10t7:18": "Athācāravipattiṃ ce, paṭicchādeti dukkaṭaṃ.",
  "tika-vin10t7:19": "176.",
  "tika-vin10t7:20": " Nissajjantī na taṃ laddhiṃ, ukkhittassānuvattikā;",
  "tika-vin10t7:21": "Samanubhāsanāyeva, tisso āpattiyo phuse.",
  "tika-vin10t7:22": "177.",
  "tika-vin10t7:23": " Ñattiyā dukkaṭaṃ, dvīhi, kammavācāhi thullatā;",
  "tika-vin10t7:24": "Kammavācāya osāne, pārājikamudīritaṃ.",
  "tika-vin10t7:25": "178.",
  "tika-vin10t7:26": " Pūrentī aṭṭhamaṃ vatthuṃ, tisso āpattiyo phuse;",
  "tika-vin10t7:27": "Purisenidhāgacchāti, vuttāgacchati dukkaṭaṃ.",
  "tika-vin10t7:28": "179.",
  "tika-vin10t7:29": " Thullaccayaṃ tu posassa, hatthapāsappavesane;",
  "tika-vin10t7:30": "Pūrentī aṭṭhamaṃ vatthuṃ, samaṇī sā parājitā.",
  "tika-vin10t7:31": "Pārājikakathā.",
  "tika-vin10t7:32": "180.",
  "tika-vin10t7:33": " Ussayavādikā aṭṭaṃ, karontī tividhaṃ phuse;",
  "tika-vin10t7:34": "Ekassārocane tassā, hoti āpatti dukkaṭaṃ.",
  "tika-vin10t7:35": "181.",
  "tika-vin10t7:36": " Dutiyārocane tassā, thullaccayamudīritaṃ;",
  "tika-vin10t7:37": "Aṭṭassa pariyosāne, hoti saṅghādisesatā.",
  "tika-vin10t7:38": "182.",
  "tika-vin10t7:39": " Corivuṭṭhāpikā vāpi, ñattiyā dukkaṭaṃ phuse;",
  "tika-vin10t7:40": "Dvīhi thullaccayaṃ kamma-vācosāne garuṃ siyā.",
  "tika-vin10t7:41": "183.",
  "tika-vin10t7:42": " Ekā gāmantaraṃ gacche, gamane dukkaṭaṃ siyā;",
  "tika-vin10t7:43": "Parikkhepe atikkante, pādena paṭhamena tu.",
  "tika-vin10t7:44": "184.",
  "tika-vin10t7:45": " Hoti thullaccayāpatti, tassā samaṇiyā pana;",
  "tika-vin10t7:46": "Dutiyena atikkante, garuke pana tiṭṭhati.",
  "tika-vin10t7:47": "185.",
  "tika-vin10t7:48": " Catutthe dutiye vutta-sadisova vinicchayo;",
  "tika-vin10t7:49": "Āpattīnaṃ pabhede tu, kāci natthi visesatā.",
  "tika-vin10t7:50": "186.",
  "tika-vin10t7:51": " Avassutā sayaṃ hutvā, tādisasseva hatthato;",
  "tika-vin10t7:52": "Gahetvā pana bhuñjantī, bhojanādīsu kiñcipi.",
  "tika-vin10t7:53": "187.",
  "tika-vin10t7:54": " Phuse āpattiyo tisso, bhojanādīsu kiñcipi;",
  "tika-vin10t7:55": "Paṭiggaṇhantiyā tassā, hoti thullaccayaṃ pana.",
  "tika-vin10t7:56": "188.",
  "tika-vin10t7:57": " Ajjhohāresu sabbesu, hoti saṅghādisesatā;",
  "tika-vin10t7:58": "Udakaṃ dantaponaṃ vā, paṭiggaṇhāti dukkaṭaṃ.",
  "tika-vin10t7:59": "189.",
  "tika-vin10t7:60": " ‘‘Sahatthena gahetvā tvaṃ, khāda vā bhuñja vā’’tipi;",
  "tika-vin10t7:61": "Uyyojentī panevaṃ tu, tisso āpattiyo phuse.",
  "tika-vin10t7:62": "190.",
  "tika-vin10t7:63": " Dukkaṭaṃ vacane tassā, ‘‘bhuñjissāmī’’ti gaṇhati;",
  "tika-vin10t7:64": "Ajjhohāresu sabbesu, tassā thullaccayaṃ siyā.",
  "tika-vin10t7:65": "191.",
  "tika-vin10t7:66": " Bhojanassa panosāne, hoti saṅghādisesatā;",
  "tika-vin10t7:67": "Uyyojeti ca yā tassā, imā tissoti dīpaye.",
  "tika-vin10t7:68": "192.",
  "tika-vin10t7:69": " Sattame aṭṭhame cāpi, navame dasamepi ca;",
  "tika-vin10t7:70": "Corivuṭṭhāpaneneva, samānova vinicchayo.",
  "tika-vin10t7:71": "Saṅghādisesakathā.",
  "tika-vin10t7:72": "193.",
  "tika-vin10t7:73": " Pattasannicayaṃ yiha, karontī bhikkhunī pana;",
  "tika-vin10t7:74": "Ekaṃ nissaggiyaṃyeva, phuse pācittiyaṃ tu sā.",
  "tika-vin10t7:75": "194.",
  "tika-vin10t7:76": " Akālacīvaraṃ kāla-cīvaraṃ bhājāpentiyā;",
  "tika-vin10t7:77": "Payoge dukkaṭaṃ vuttaṃ, lābhe nissaggiyaṃ siyā.",
  "tika-vin10t7:78": "195.",
  "tika-vin10t7:79": " Cīvaraṃ parivattetvā, acchindati sace pana;",
  "tika-vin10t7:80": "Payoge dukkaṭaṃ, chinne, tassā nissaggiyaṃ siyā.",
  "tika-vin10t7:81": "196.",
  "tika-vin10t7:82": " Viññāpetvāva aññaṃ ce, viññāpeti tato paraṃ;",
  "tika-vin10t7:83": "Payoge dukkaṭaṃ, viññā-pite nissaggiyaṃ siyā.",
  "tika-vin10t7:84": "197.",
  "tika-vin10t7:85": " Cetāpetvā hi aññaṃ ce, cetāpeti tato paraṃ;",
  "tika-vin10t7:86": "Payoge dukkaṭaṃ, cetā-pite nissaggiyaṃ siyā.",
  "tika-vin10t7:87": "198.",
  "tika-vin10t7:88": " Evameva ca sesesu, chaṭṭhādīsu ca sattasu;",
  "tika-vin10t7:89": "Anantarasamānova, āpattīnaṃ vinicchayo.",
  "tika-vin10t7:90": "Nissaggiyakathā.",
  "tika-vin10t7:91": "199.",
  "tika-vin10t7:92": " Lasuṇaṃ khādati dve ce, dukkaṭaṃ gahaṇe siyā;",
  "tika-vin10t7:93": "Ajjhohārapayogesu, pācitti pariyāputā.",
  "tika-vin10t7:94": "200.",
  "tika-vin10t7:95": " Saṃharāpentiyā lomaṃ, sambādhe dveva honti hi;",
  "tika-vin10t7:96": "Payoge dukkaṭaṃ vuttaṃ, hoti pācitti saṃhaṭe.",
  "tika-vin10t7:97": "201.",
  "tika-vin10t7:98": " Karontī talaghātaṃ tu, dve panāpattiyo phuse;",
  "tika-vin10t7:99": "Payoge dukkaṭaṃ hoti, kate pācittiyaṃ siyā.",
  "tika-vin10t7:100": "202.",
  "tika-vin10t7:101": " Jatunā maṭṭhakaṃ kiñci, sādiyantī duve phuse;",
  "tika-vin10t7:102": "Payoge dukkaṭādinne, tassā pācittiyaṃ siyā.",
  "tika-vin10t7:103": "203.",
  "tika-vin10t7:104": " Pañcamaṃ tu catutthena, samānamiti dīpaye;",
  "tika-vin10t7:105": "Āpattīnaṃ vibhāgasmiṃ, viseso natthi kocipi.",
  "tika-vin10t7:106": "204.",
  "tika-vin10t7:107": " Bhikkhussa bhuñjamānassa, pānīyenupatiṭṭhati;",
  "tika-vin10t7:108": "Hatthapāse tu pācitti, hitvā tiṭṭhati dukkaṭaṃ.",
  "tika-vin10t7:109": "205.",
  "tika-vin10t7:110": " Viññāpetvāmakaṃ dhaññaṃ, ‘‘bhuñjissāmī’’ti gaṇhati;",
  "tika-vin10t7:111": "Dukkaṭaṃ hoti pācitti, ajjhohāresu dīpaye.",
  "tika-vin10t7:112": "206.",
  "tika-vin10t7:113": " Uccārādiṃ tirokuṭṭe, chaḍḍentī dve phuse have;",
  "tika-vin10t7:114": "Payoge dukkaṭaṃ vuttaṃ, pācitti chaḍḍite siyā.",
  "tika-vin10t7:115": "207.",
  "tika-vin10t7:116": " Uccārādicatukkaṃ tu, chaḍḍeti harite sace;",
  "tika-vin10t7:117": "Payoge dukkaṭaṃ tassā, pācitti chaḍḍite siyā.",
  "tika-vin10t7:118": "208.",
  "tika-vin10t7:119": " Naccādiṃ dassanatthāya, sace gacchati dukkaṭaṃ;",
  "tika-vin10t7:120": "Passantiyāpi pācitti, tatheva ca suṇantiyā.",
  "tika-vin10t7:121": "Lasuṇavaggo paṭhamo.",
  "tika-vin10t7:122": "209.",
  "tika-vin10t7:123": " Paṭhame dutiye ceva, tatiye ca catutthake;",
  "tika-vin10t7:124": "Tulyo lasuṇavaggassa, chaṭṭhenidha vinicchayo.",
  "tika-vin10t7:125": "210.",
  "tika-vin10t7:126": " Kulāni upasaṅkamma, nisīditvā panāsane;",
  "tika-vin10t7:127": "Sāmike tu anāpucchā, pakkamantī duve phuse.",
  "tika-vin10t7:128": "211.",
  "tika-vin10t7:129": " Paṭhamena ca pādena, anovassamatikkame;",
  "tika-vin10t7:130": "Dukkaṭaṃ hoti, pācitti, dutiyātikkame siyā.",
  "tika-vin10t7:131": "212.",
  "tika-vin10t7:132": " Sāmike tu anāpucchā, āsane ce nisīdati;",
  "tika-vin10t7:133": "Payoge dukkaṭaṃ hoti, pācitti ca nisīdite.",
  "tika-vin10t7:134": "213.",
  "tika-vin10t7:135": " Chaṭṭhena sattamaṃ sabbaṃ, samānaṃ aṭṭhame pana;",
  "tika-vin10t7:136": "Payoge dukkaṭaṃ, ujjhā-pite pācittiyaṃ siyā.",
  "tika-vin10t7:137": "214.",
  "tika-vin10t7:138": " Attānaṃ cābhisappentī, dve phuse nirayādinā;",
  "tika-vin10t7:139": "Payoge dukkaṭaṃ vuttaṃ, pācitti abhisappite.",
  "tika-vin10t7:140": "215.",
  "tika-vin10t7:141": " Vadhitvā pana attānaṃ, rodantī tu duve phuse;",
  "tika-vin10t7:142": "Vadhati rodati pācitti, karotekaṃ tu dukkaṭaṃ.",
  "tika-vin10t7:143": "Rattandhakāravaggo dutiyo.",
  "tika-vin10t7:144": "216.",
  "tika-vin10t7:145": " Naggā nhāyati dve ceva, payoge dukkaṭaṃ siyā;",
  "tika-vin10t7:146": "Nhānassa pariyosāne, tassā pācittiyaṃ siyā.",
  "tika-vin10t7:147": "217.",
  "tika-vin10t7:148": " Kārāpeti pamāṇāti-kkantaṃ udakasāṭikaṃ;",
  "tika-vin10t7:149": "Payoge dukkaṭaṃ, kārā-pite pācittiyaṃ siyā.",
  "tika-vin10t7:150": "218.",
  "tika-vin10t7:151": " Cīvaraṃ tu visibbetvā, visibbāpetva vā pana;",
  "tika-vin10t7:152": "Neva sibbantiyā vutta-mekaṃ pācittiyaṃ pana.",
  "tika-vin10t7:153": "219.",
  "tika-vin10t7:154": " Pañcāhikaṃ tu saṅghāṭi-cāraṃ pana atikkame;",
  "tika-vin10t7:155": "Ekāvassā panāpatti, pācitti paridīpitā.",
  "tika-vin10t7:156": "220.",
  "tika-vin10t7:157": " Sace saṅkamanīyaṃ tu, dhāreti pana cīvaraṃ;",
  "tika-vin10t7:158": "Payoge dukkaṭaṃ vuttaṃ, pācitti pana dhārite.",
  "tika-vin10t7:159": "221.",
  "tika-vin10t7:160": " Gaṇacīvaralābhassa, antarāyaṃ karoti ce;",
  "tika-vin10t7:161": "Payoge dukkaṭaṃ hoti, kate pācittiyaṃ siyā.",
  "tika-vin10t7:162": "222.",
  "tika-vin10t7:163": " Vibhaṅgaṃ paṭibāhantī, cīvarānaṃ tu dhammikaṃ;",
  "tika-vin10t7:164": "Payoge dukkaṭaṃ vuttaṃ, pācitti paṭibāhite.",
  "tika-vin10t7:165": "223.",
  "tika-vin10t7:166": " Agārikādino deti, sace samaṇacīvaraṃ;",
  "tika-vin10t7:167": "Payoge dukkaṭaṃ, dinne, pācitti pariyāputā.",
  "tika-vin10t7:168": "224.",
  "tika-vin10t7:169": " Cīvare dubbalāsāya, kālaṃ ce samatikkame;",
  "tika-vin10t7:170": "Payoge dukkaṭaṃ vuttaṃ, pācitti samatikkame.",
  "tika-vin10t7:171": "225.",
  "tika-vin10t7:172": " Dhammikaṃ kathinuddhāraṃ, paṭibāhantiyā duve;",
  "tika-vin10t7:173": "Payoge dukkaṭaṃ hoti, pācitti paṭibāhite.",
  "tika-vin10t7:174": "Nhānavaggo tatiyo.",
  "tika-vin10t7:175": "226.",
  "tika-vin10t7:176": " Duve bhikkhuniyo eka-mañcasmiṃ ce tuvaṭṭeyyuṃ;",
  "tika-vin10t7:177": "Payoge dukkaṭaṃ tāsaṃ, nipanne itaraṃ siyā.",
  "tika-vin10t7:178": "227.",
  "tika-vin10t7:179": " Dutiyaṃ paṭhameneva, sadisaṃ tatiye pana;",
  "tika-vin10t7:180": "Payoge dukkaṭaṃ hoti, kate pācittiyaṃ siyā.",
  "tika-vin10t7:181": "228.",
  "tika-vin10t7:182": " Nupaṭṭhāpentiyā vāpi, dukkhitaṃ sahajīviniṃ;",
  "tika-vin10t7:183": "Ekāyeva panāpatti, pācitti paridīpitā.",
  "tika-vin10t7:184": "229.",
  "tika-vin10t7:185": " Sace upassayaṃ datvā, nikkaḍḍhati ca bhikkhuniṃ;",
  "tika-vin10t7:186": "Payoge dukkaṭaṃ tassā, hoti pācitti kaḍḍhite.",
  "tika-vin10t7:187": "230.",
  "tika-vin10t7:188": " Chaṭṭhe pana ca saṃsaṭṭhā, ñattiyā dukkaṭaṃ phuse;",
  "tika-vin10t7:189": "Kammavācāya osāne, pācitti paridīpitā.",
  "tika-vin10t7:190": "231.",
  "tika-vin10t7:191": " Antoraṭṭhe tu sāsaṅke, cārikaṃ tu carantiyā;",
  "tika-vin10t7:192": "Payoge dukkaṭaṃ vuttaṃ, paṭipannāya sesakaṃ.",
  "tika-vin10t7:193": "232.",
  "tika-vin10t7:194": " Aṭṭhamaṃ navamañceva, sattamena samaṃ mataṃ;",
  "tika-vin10t7:195": "Dasame pana ekāva, pācitti paridīpitā.",
  "tika-vin10t7:196": "Tuvaṭṭavaggo catuttho.",
  "tika-vin10t7:197": "233.",
  "tika-vin10t7:198": " Rājāgārādikaṃ sabbaṃ, dassanatthāya gacchati;",
  "tika-vin10t7:199": "Payoge dukkaṭaṃ tassā, pācitti yadi passati.",
  "tika-vin10t7:200": "234.",
  "tika-vin10t7:201": " Āsandiṃ vāpi pallaṅkaṃ, paribhuñjantiyā duve;",
  "tika-vin10t7:202": "Payoge dukkaṭaṃ vuttaṃ, bhutte pācittiyaṃ siyā.",
  "tika-vin10t7:203": "235.",
  "tika-vin10t7:204": " Suttaṃ kantantiyā dveva, payoge dukkaṭaṃ mataṃ;",
  "tika-vin10t7:205": "Ujjavujjavane tassā, pācitti samudāhare.",
  "tika-vin10t7:206": "236.",
  "tika-vin10t7:207": " Veyyāvaccaṃ gihīnaṃ tu, dveva honti karontiyā;",
  "tika-vin10t7:208": "Payoge dukkaṭaṃ vuttaṃ, kate pācittiyaṃ siyā.",
  "tika-vin10t7:209": "237.",
  "tika-vin10t7:210": " Pañcame pana ekāva, pācitti paridīpitā;",
  "tika-vin10t7:211": "Payoge dukkaṭaṃ chaṭṭhe, dinne pācittiyaṃ siyā.",
  "tika-vin10t7:212": "238.",
  "tika-vin10t7:213": " Sattamaṃ dutiyeneva, samāpattipabhedato;",
  "tika-vin10t7:214": "Aṭṭhamaṃ dutiye vagge, pañcamena samaṃ mataṃ.",
  "tika-vin10t7:215": "239.",
  "tika-vin10t7:216": " Tiracchānagataṃ vijjaṃ, dveva honti paṭhantiyā;",
  "tika-vin10t7:217": "Payoge dukkaṭaṃ hoti, pācitti hi pade pade.",
  "tika-vin10t7:218": "240.",
  "tika-vin10t7:219": " Dasamaṃ navameneva, samānaṃ sabbathā pana;",
  "tika-vin10t7:220": "‘‘Pariyāpuṇāti, vāceti’’, padamattaṃ visesakaṃ.",
  "tika-vin10t7:221": "Cittāgāravaggo pañcamo.",
  "tika-vin10t7:222": "241.",
  "tika-vin10t7:223": " Sabhikkhukaṃ tamārāmaṃ, jānantī pana bhikkhunī;",
  "tika-vin10t7:224": "Pavisantī anāpucchā, dve panāpattiyo phuse.",
  "tika-vin10t7:225": "242.",
  "tika-vin10t7:226": " Paṭhamena ca pādena, parikkhepassatikkame;",
  "tika-vin10t7:227": "Dukkaṭaṃ piṭake vuttaṃ, pācitti dutiyena tu.",
  "tika-vin10t7:228": "243.",
  "tika-vin10t7:229": " Akkosati ca yā bhikkhuṃ, bhikkhunī paribhāsati;",
  "tika-vin10t7:230": "Payoge dukkaṭaṃ tassā, pācittakkosite siyā.",
  "tika-vin10t7:231": "244.",
  "tika-vin10t7:232": " Yā hi caṇḍikabhāvena, gaṇaṃ tu paribhāsati;",
  "tika-vin10t7:233": "Payoge dukkaṭaṃ tassā, paribhaṭṭhe panetaraṃ.",
  "tika-vin10t7:234": "245.",
  "tika-vin10t7:235": " Nimantitā pavāritā, khādanaṃ bhojanampi vā;",
  "tika-vin10t7:236": "Bhuñjantī bhikkhunī sā hi, dve panāpattiyo phuse.",
  "tika-vin10t7:237": "246.",
  "tika-vin10t7:238": " ‘‘Bhuñjissāmī’’ti yaṃ kiñci, paṭiggaṇhāti dukkaṭaṃ;",
  "tika-vin10t7:239": "Ajjhohārapayogesu, pācitti paridīpaye.",
  "tika-vin10t7:240": "247.",
  "tika-vin10t7:241": " Kulaṃ tu maccharāyantī, dve panāpattiyo phuse;",
  "tika-vin10t7:242": "Payoge dukkaṭaṃ vuttaṃ, sesā maccharite siyā.",
  "tika-vin10t7:243": "248.",
  "tika-vin10t7:244": " Abhikkhuke panāvāse, bhave vassaṃ vasantiyā;",
  "tika-vin10t7:245": "Dukkaṭaṃ pubbakiccesu, pācitti aruṇuggame.",
  "tika-vin10t7:246": "249.",
  "tika-vin10t7:247": " Bhikkhunī ubhatosaṅghe, vassaṃvuṭṭhā tu tīhipi;",
  "tika-vin10t7:248": "Ṭhānehi appavārentī, ekaṃ pācittiyaṃ phuse.",
  "tika-vin10t7:249": "250.",
  "tika-vin10t7:250": " Ovādatthāya vā bhikkhuṃ, saṃvāsatthāya vā tathā;",
  "tika-vin10t7:251": "Na gacchati sace tassā, ekaṃ pācittiyaṃ siyā.",
  "tika-vin10t7:252": "251.",
  "tika-vin10t7:253": " Ovādampi na yācantī, na gacchantī uposathaṃ;",
  "tika-vin10t7:254": "Ekaṃ pācittiyāpatti-māpajjati, na saṃsayo.",
  "tika-vin10t7:255": "252.",
  "tika-vin10t7:256": " Apucchitvāva saṅghaṃ vā, bhedāpeti pasākhajaṃ;",
  "tika-vin10t7:257": "Payoge dukkaṭaṃ, bhinne, pācitti pariyāputā.",
  "tika-vin10t7:258": "Ārāmavaggo chaṭṭho.",
  "tika-vin10t7:259": "253.",
  "tika-vin10t7:260": " Gabbhiniṃ vuṭṭhapentī hi, dve panāpattiyo phuse;",
  "tika-vin10t7:261": "Payoge dukkaṭaṃ, vuṭṭhā-pite pācittiyaṃ siyā.",
  "tika-vin10t7:262": "254.",
  "tika-vin10t7:263": " Dutiyaṃ tatiyañceva, catutthaṃ pañcamampi ca;",
  "tika-vin10t7:264": "Chaṭṭhañca sattamañceva, paṭhamena samaṃ mataṃ.",
  "tika-vin10t7:265": "255.",
  "tika-vin10t7:266": " Bhikkhunī vuṭṭhapetvāna, bhikkhuniṃ sahajīviniṃ;",
  "tika-vin10t7:267": "Dvevassaṃ nānuggaṇhantī, ekaṃ pācittiyaṃ phuse.",
  "tika-vin10t7:268": "256.",
  "tika-vin10t7:269": " Navamaṃ dasamañceva, aṭṭhamena samaṃ mataṃ;",
  "tika-vin10t7:270": "Dvīsu āpattibhedasmiṃ, nānattaṃ natthi kiñcipi.",
  "tika-vin10t7:271": "Gabbhinīvaggo sattamo.",
  "tika-vin10t7:272": "257.",
  "tika-vin10t7:273": " Kumārībhūtavaggassa, ādito pana pañcapi;",
  "tika-vin10t7:274": "Samānā gabbhinīvagge, paṭhameneva sabbaso.",
  "tika-vin10t7:275": "258.",
  "tika-vin10t7:276": " ‘‘Alaṃ vuṭṭhāpitenā’’ti, vuccamānā hi khīyati;",
  "tika-vin10t7:277": "Payoge dukkaṭaṃ, pacchā, hoti pācitti khīyite.",
  "tika-vin10t7:278": "259.",
  "tika-vin10t7:279": " Sattame aṭṭhame ceva, ekaṃ pācittiyaṃ mataṃ;",
  "tika-vin10t7:280": "Ādināva samānāni, navamādīni pañcapi.",
  "tika-vin10t7:281": "Kumārībhūtavaggo aṭṭhamo.",
  "tika-vin10t7:282": "260.",
  "tika-vin10t7:283": " Āpattiyo phuse dvepi, dhārentī chattupāhanaṃ;",
  "tika-vin10t7:284": "Payoge dukkaṭaṃ vuttaṃ, hoti pācitti dhārite.",
  "tika-vin10t7:285": "261.",
  "tika-vin10t7:286": " Yānena pana yāyantī, dve kirāpattiyo phuse;",
  "tika-vin10t7:287": "Payoge dukkaṭaṃ hoti, pācitti yadi yāyite.",
  "tika-vin10t7:288": "262.",
  "tika-vin10t7:289": " Dhārentiyā tu saṅghāṇiṃ, payoge dukkaṭaṃ siyā;",
  "tika-vin10t7:290": "Dhārite pana pācitti, catutthepi ayaṃ nayo.",
  "tika-vin10t7:291": "263.",
  "tika-vin10t7:292": " Nhāyantī gandhavaṇṇena, payoge dukkaṭaṃ phuse;",
  "tika-vin10t7:293": "Nhānassa pariyosāne, tassā pācittiyaṃ siyā.",
  "tika-vin10t7:294": "264.",
  "tika-vin10t7:295": " Chaṭṭhampi pañcameneva, samānaṃ sabbathā pana;",
  "tika-vin10t7:296": "Sattame aṭṭhame ceva, navame dasamepi ca.",
  "tika-vin10t7:297": "265.",
  "tika-vin10t7:298": " Payoge dukkaṭaṃ vuttaṃ, pācittummaddite siyā;",
  "tika-vin10t7:299": "Āpattīnaṃ vibhāgasmiṃ, natthi kāci visesatā.",
  "tika-vin10t7:300": "266.",
  "tika-vin10t7:301": " Anāpucchā tu bhikkhussa, purato yā nisīdati;",
  "tika-vin10t7:302": "Payoge dukkaṭaṃ tassā, pācitti tu nisīdite.",
  "tika-vin10t7:303": "267.",
  "tika-vin10t7:304": " Anokāsakataṃ bhikkhuṃ, pañhaṃ pucchantiyā pana;",
  "tika-vin10t7:305": "Payoge dukkaṭaṃ hoti, vuttā pācitti pucchite.",
  "tika-vin10t7:306": "268.",
  "tika-vin10t7:307": " Saṃkaccikaṃ vinā gāmaṃ, padasā pavisantiyā;",
  "tika-vin10t7:308": "Paṭhameneva ārāma-vaggassa sadisaṃ vade.",
  "tika-vin10t7:309": "Chattupāhanavaggo navamo.",
  "tika-vin10t7:310": "Pācittiyakathā.",
  "tika-vin10t7:311": "269.",
  "tika-vin10t7:312": " Aṭṭhasu duvidhāpatti, pāṭidesaniyesupi;",
  "tika-vin10t7:313": "Viññāpetvā sace sappiṃ, ‘‘bhuñjissāmī’’ti gaṇhati.",
  "tika-vin10t7:314": "270.",
  "tika-vin10t7:315": " Tato bhikkhuniyā tassā, hoti āpatti dukkaṭaṃ;",
  "tika-vin10t7:316": "Ajjhohāresu sabbesu, pāṭidesaniyaṃ siyā.",
  "tika-vin10t7:317": "Pāṭidesanīyakathā.",
  "tika-vin10t7:318": "271.",
  "tika-vin10t7:319": " Imaṃ viditvā paramaṃ panuttaraṃ;",
  "tika-vin10t7:320": "Niruttaraṃ atthavasena bhikkhu;",
  "tika-vin10t7:321": "Sukhena paññattamahāsamuddaṃ;",
  "tika-vin10t7:322": "Duruttaraṃ uttarateva dhīro.",
  "tika-vin10t7:323": "272.",
  "tika-vin10t7:324": " Yasmā tasmā asmiṃ yogaṃ;",
  "tika-vin10t7:325": "Usmāyutto yutto kātuṃ;",
  "tika-vin10t7:326": "Satto satto kaṅkhacchede;",
  "tika-vin10t7:327": "Satthe satthe niccaṃ niccaṃ.",
  "tika-vin10t7:328": "Bhikkhunīvibhaṅgo niṭṭhito.",
  "tika-vin10t7:329": "Catuvipattikathā",
  "tika-vin10t7:330": "273.",
  "tika-vin10t7:331": " Kati āpattiyo sīla-vipattipaccayā pana;",
  "tika-vin10t7:332": "Catassova siyuṃ sīla-vipattipaccayā pana.",
  "tika-vin10t7:333": "274.",
  "tika-vin10t7:334": " Jānaṃ pārājikaṃ dhammaṃ, sace chādeti bhikkhunī;",
  "tika-vin10t7:335": "Cutā, thullaccayaṃ hoti, sace vematikā siyā.",
  "tika-vin10t7:336": "275.",
  "tika-vin10t7:337": " Pācitti bhikkhu saṅghādi-sesaṃ chādeti ce pana;",
  "tika-vin10t7:338": "Attano pana duṭṭhullaṃ, chādento dukkaṭaṃ phuse.",
  "tika-vin10t7:339": "276.",
  "tika-vin10t7:340": " Āpattiyo katācāra-vipattipaccayā pana;",
  "tika-vin10t7:341": "Ekāyeva siyācāra-vipattipaccayā pana.",
  "tika-vin10t7:342": "277.",
  "tika-vin10t7:343": " Paṭicchādeti ācāra-vipattiṃ pana bhikkhu ce;",
  "tika-vin10t7:344": "Ekamevassa bhikkhussa, hoti āpatti dukkaṭaṃ.",
  "tika-vin10t7:345": "278.",
  "tika-vin10t7:346": " Kati āpattiyo diṭṭhi-vipattipaccayā pana?",
  "tika-vin10t7:347": "Dve panāpattiyo diṭṭhi-vipattipaccayā siyuṃ.",
  "tika-vin10t7:348": "279.",
  "tika-vin10t7:349": " Accajaṃ pāpikaṃ diṭṭhiṃ, ñattiyā dukkaṭaṃ phuse;",
  "tika-vin10t7:350": "Kammavācāya osāne, pācitti pariyāputā.",
  "tika-vin10t7:351": "280.",
  "tika-vin10t7:352": " Āpattiyo katājīva-vipattipaccayā pana?",
  "tika-vin10t7:353": "Chaḷevāpajjatājīva-vipattipaccayā pana.",
  "tika-vin10t7:354": "281.",
  "tika-vin10t7:355": " Ājīvahetu pāpiccho, asantaṃ pana attani;",
  "tika-vin10t7:356": "Manussuttaridhammaṃ tu, vadaṃ pārājikaṃ phuse.",
  "tika-vin10t7:357": "282.",
  "tika-vin10t7:358": " Sañcarittaṃ samāpanno, hoti saṅghādisesatā;",
  "tika-vin10t7:359": "Pariyāyavacane ñāte, tassa thullaccayaṃ siyā.",
  "tika-vin10t7:360": "283.",
  "tika-vin10t7:361": " Paṇītabhojanaṃ vatvā, pācitti paribhuñjato;",
  "tika-vin10t7:362": "Bhikkhunī tu sace hoti, pāṭidesaniyaṃ siyā.",
  "tika-vin10t7:363": "284.",
  "tika-vin10t7:364": " Ājīvahetu sūpaṃ vā, odanaṃ vā panattano;",
  "tika-vin10t7:365": "Atthāya viññāpetvāna, dukkaṭaṃ paribhuñjato.",
  "tika-vin10t7:366": "Catuvipattikathā.",
  "tika-vin10t7:367": "Adhikaraṇapaccayakathā",
  "tika-vin10t7:368": "285.",
  "tika-vin10t7:369": " Vivādādhikaraṇamhā, kati āpattiyo siyuṃ?",
  "tika-vin10t7:370": "Vivādādhikaraṇamhā, dve panāpattiyo siyuṃ.",
  "tika-vin10t7:371": "286.",
  "tika-vin10t7:372": " Pācitti upasampannaṃ, hoti omasato pana;",
  "tika-vin10t7:373": "Bhikkhussānupasampannaṃ, omasantassa dukkaṭaṃ.",
  "tika-vin10t7:374": "287.",
  "tika-vin10t7:375": " Anuvādādhikaraṇa-paccayāpattiyo kati?",
  "tika-vin10t7:376": "Anuvādādhikaraṇa-paccayā tividhā siyuṃ.",
  "tika-vin10t7:377": "288.",
  "tika-vin10t7:378": " Anuddhaṃseti ce bhikkhuṃ, amūlantimavatthunā;",
  "tika-vin10t7:379": "Saṅghādisesamāpatti-māpajjati, na saṃsayo.",
  "tika-vin10t7:380": "289.",
  "tika-vin10t7:381": " Tathā saṅghādisesena, anuddhaṃseti ce pana;",
  "tika-vin10t7:382": "Pācitti, dukkaṭaṃ vuttaṃ, tathācāravipattiyā.",
  "tika-vin10t7:383": "290.",
  "tika-vin10t7:384": " Āpattipaccayā vuttā, kati āpattiyo pana?",
  "tika-vin10t7:385": "Āpattipaccayā vuttā, catassova mahesinā.",
  "tika-vin10t7:386": "291.",
  "tika-vin10t7:387": " Jānaṃ pārājikaṃ dhammaṃ, sace chādeti bhikkhunī;",
  "tika-vin10t7:388": "Cutā, thullaccayaṃ hoti, sace vematikā siyā.",
  "tika-vin10t7:389": "292.",
  "tika-vin10t7:390": " Pācitti bhikkhu saṅghādi-sesaṃ chādeti ce pana;",
  "tika-vin10t7:391": "Tathācāravipattiṃ tu, sace chādeti dukkaṭaṃ.",
  "tika-vin10t7:392": "293.",
  "tika-vin10t7:393": " Āpattiyo hi kiccādhi-karaṇapaccayā kati?",
  "tika-vin10t7:394": "Pañceva honti kiccādhi-karaṇapaccayā pana.",
  "tika-vin10t7:395": "294.",
  "tika-vin10t7:396": " Samanubhāsanāyeva, ñattiyā dukkaṭaṃ phuse;",
  "tika-vin10t7:397": "Samaṇī accajantīva, ukkhittassānuvattikā.",
  "tika-vin10t7:398": "295.",
  "tika-vin10t7:399": " Thullaccayaṃ dvayaṃ dvīhi, kammavācāhi sā phuse;",
  "tika-vin10t7:400": "Kammavācāya osāne, tassā pārājikaṃ siyā.",
  "tika-vin10t7:401": "296.",
  "tika-vin10t7:402": " Samanubhāsanāyeva, bhedakassānuvattikā;",
  "tika-vin10t7:403": "Na pariccajati taṃ laddhiṃ, hoti saṅghādisesatā.",
  "tika-vin10t7:404": "297.",
  "tika-vin10t7:405": " Samanubhāsanāyeva, pāpikāya ca diṭṭhiyā;",
  "tika-vin10t7:406": "Yāvatatiyakaṃ tassā, pācittaccajatopi ca.",
  "tika-vin10t7:407": "Adhikaraṇapaccayakathā.",
  "tika-vin10t7:408": "Khandhakapucchākathā",
  "tika-vin10t7:409": "298.",
  "tika-vin10t7:410": " Khandhakesupi āpatti-pabhedaṃ āgataṃ pana;",
  "tika-vin10t7:411": "Pāṭavatthāya bhikkhūnaṃ, pavakkhāmi nibodhatha.",
  "tika-vin10t7:412": "299.",
  "tika-vin10t7:413": " Khandhake paṭhame tāva, kati āpattiyo siyuṃ?",
  "tika-vin10t7:414": "Khandhake paṭhame tāva, dve panāpattiyo siyuṃ.",
  "tika-vin10t7:415": "300.",
  "tika-vin10t7:416": " Ūnavīsativassaṃ tu, karoto upasampadaṃ;",
  "tika-vin10t7:417": "Hoti pācittiyaṃ tassa, sesesu pana dukkaṭaṃ.",
  "tika-vin10t7:418": "301.",
  "tika-vin10t7:419": " Kati āpattiyo honti;",
  "tika-vin10t7:420": "Khandhake tu uposathe?",
  "tika-vin10t7:421": "Tisso āpattiyo honti;",
  "tika-vin10t7:422": "Khandhake tu uposathe.",
  "tika-vin10t7:423": "302.",
  "tika-vin10t7:424": " ‘‘Nassantete vinassantu’’, iti bhedapurakkhakā;",
  "tika-vin10t7:425": "Uposathassa karaṇe, thullaccayamudīritaṃ.",
  "tika-vin10t7:426": "303.",
  "tika-vin10t7:427": " Ukkhittakena saddhiṃ tu, karontassa uposathaṃ;",
  "tika-vin10t7:428": "Hoti pācittiyaṃ tassa, sesesu pana dukkaṭaṃ.",
  "tika-vin10t7:429": "304.",
  "tika-vin10t7:430": " Kati āpattiyo vuttā, vada vassūpanāyike?",
  "tika-vin10t7:431": "Ekāva dukkaṭāpatti, vuttā vassūpanāyike.",
  "tika-vin10t7:432": "305.",
  "tika-vin10t7:433": " Kati āpattiyo vuttā, khandhake tu pavāraṇe?",
  "tika-vin10t7:434": "Tisso āpattiyo vuttā, uposathasamā matā.",
  "tika-vin10t7:435": "306.",
  "tika-vin10t7:436": " Kati āpattiyo vuttā, camme? Tissova dīpitā;",
  "tika-vin10t7:437": "Mārentānaṃ tu pācitti, gahetvā vacchatariṃ pana.",
  "tika-vin10t7:438": "307.",
  "tika-vin10t7:439": " Aṅgajātaṃ chupantassa, rattena pana cetasā;",
  "tika-vin10t7:440": "Tassa thullaccayaṃ vuttaṃ, sesesu pana dukkaṭaṃ.",
  "tika-vin10t7:441": "308.",
  "tika-vin10t7:442": " Kati āpattiyo vuttā, bhesajjakkhandhake pana?",
  "tika-vin10t7:443": "Tisso āpattiyo vuttā, bhesajjakkhandhake pana.",
  "tika-vin10t7:444": "309.",
  "tika-vin10t7:445": " Samantā dvaṅgule tattha, thullaccayamudīritaṃ;",
  "tika-vin10t7:446": "Bhojjayāgūsu pācitti, sesesu pana dukkaṭaṃ.",
  "tika-vin10t7:447": "310.",
  "tika-vin10t7:448": " Kathine natthi āpatti, paññattaṃ kevalaṃ pana;",
  "tika-vin10t7:449": "Kati cīvarasaṃyutte, vuttā āpattiyo pana?",
  "tika-vin10t7:450": "311.",
  "tika-vin10t7:451": " Tisso cīvarasaṃyutte, vuttā āpattiyo pana;",
  "tika-vin10t7:452": "Kusavākamaye cīre, thullaccayamudīritaṃ.",
  "tika-vin10t7:453": "312.",
  "tika-vin10t7:454": " Sanissaggāva pācitti, atireke tu cīvare;",
  "tika-vin10t7:455": "Sesesu dukkaṭaṃ vuttaṃ, buddhenādiccabandhunā.",
  "tika-vin10t7:456": "313.",
  "tika-vin10t7:457": " Campeyyake ca kosambe, kammasmiṃ pārivāsike;",
  "tika-vin10t7:458": "Tathā samuccaye ekā, dukkaṭāpatti dīpitā.",
  "tika-vin10t7:459": "314.",
  "tika-vin10t7:460": " Kati āpattiyo vuttā, samathakkhandhake pana?",
  "tika-vin10t7:461": "Dveyevāpattiyo vuttā, samathakkhandhake pana.",
  "tika-vin10t7:462": "315.",
  "tika-vin10t7:463": " Chandassa dāyako bhikkhu, pācitti yadi khīyati;",
  "tika-vin10t7:464": "Sesesu pana sabbattha, dukkaṭaṃ samudāhaṭaṃ.",
  "tika-vin10t7:465": "316.",
  "tika-vin10t7:466": " Kati khuddakavatthusmiṃ, vuttā āpattiyo pana?",
  "tika-vin10t7:467": "Tisso khuddakavatthusmiṃ, vuttā āpattiyo pana.",
  "tika-vin10t7:468": "317.",
  "tika-vin10t7:469": " Attano aṅgajātaṃ tu, chindaṃ thullaccayaṃ phuse;",
  "tika-vin10t7:470": "Romanthe hoti pācitti, sese āpatti dukkaṭaṃ.",
  "tika-vin10t7:471": "318.",
  "tika-vin10t7:472": " Tathā senāsanasmiṃ tu, tisso āpattiyo siyuṃ;",
  "tika-vin10t7:473": "Vissajjane ca garuno, thullaccayamudīritaṃ.",
  "tika-vin10t7:474": "319.",
  "tika-vin10t7:475": " Nikkaḍḍhane ca pācitti, saṅghikamhā vihārato;",
  "tika-vin10t7:476": "Sesesu pana sabbattha, dukkaṭaṃ samudāhaṭaṃ.",
  "tika-vin10t7:477": "320.",
  "tika-vin10t7:478": " Kati āpattiyo saṅgha-bhede vuttā mahesinā?",
  "tika-vin10t7:479": "Dve panāpattiyo saṅgha-bhede vuttā mahesinā.",
  "tika-vin10t7:480": "321.",
  "tika-vin10t7:481": " Bhedānuvattakānaṃ tu, thullaccayamudīritaṃ;",
  "tika-vin10t7:482": "Gaṇabhoge tu bhikkhūnaṃ, pācitti paridīpitā.",
  "tika-vin10t7:483": "322.",
  "tika-vin10t7:484": " Khandhake vattasaṃyutte, kati āpattiyo matā?",
  "tika-vin10t7:485": "Khandhake vattasaṃyutte, dukkaṭāpattiyeva sā.",
  "tika-vin10t7:486": "323.",
  "tika-vin10t7:487": " Ṭhapane pātimokkhassa, tathā ekāva dīpitā;",
  "tika-vin10t7:488": "Bhikkhunikkhandhake cāpi, kati āpattiyo matā?",
  "tika-vin10t7:489": "324.",
  "tika-vin10t7:490": " Bhikkhunikkhandhake cāpi, dve panāpattiyo matā;",
  "tika-vin10t7:491": "Apavāraṇāya pācitti, sesesu pana dukkaṭaṃ.",
  "tika-vin10t7:492": "Khandhakapucchākathā niṭṭhitā.",
  "tika-vin10t7:493": "Samuṭṭhānasīsakathā",
  "tika-vin10t7:494": "325.",
  "tika-vin10t7:495": " Vibhaṅgesu pana dvīsu, paññattāni mahesinā;",
  "tika-vin10t7:496": "Yāni pārājikādīni, uddisanti uposathe.",
  "tika-vin10t7:497": "326.",
  "tika-vin10t7:498": " Tesaṃ dāni pavakkhāmi, samuṭṭhānamito paraṃ;",
  "tika-vin10t7:499": "Pāṭavatthāya bhikkhūnaṃ, taṃ suṇātha samāhitā.",
  "tika-vin10t7:500": "327.",
  "tika-vin10t7:501": " Kāyo ca vācāpi ca kāyavācā;",
  "tika-vin10t7:502": "Tāneva cittena yutāni tīṇi;",
  "tika-vin10t7:503": "Ekaṅgikaṃ dvaṅgitivaṅgikanti;",
  "tika-vin10t7:504": "Chadhā samuṭṭhānavidhiṃ vadanti.",
  "tika-vin10t7:505": "328.",
  "tika-vin10t7:506": " Tesu ekena vā dvīhi, tīhi vātha catūhi vā;",
  "tika-vin10t7:507": "Chahi vāpattiyo nānā-samuṭṭhānehi jāyare.",
  "tika-vin10t7:508": "329.",
  "tika-vin10t7:509": " Tattha pañcasamuṭṭhānā, kā cāpatti na vijjati;",
  "tika-vin10t7:510": "Hoti ekasamuṭṭhānā, pacchimeheva tīhipi.",
  "tika-vin10t7:511": "330.",
  "tika-vin10t7:512": " Tatheva dvisamuṭṭhānā, kāyato kāyacittato;",
  "tika-vin10t7:513": "Vācato vācacittamhā, tatiyacchaṭṭhatopi ca.",
  "tika-vin10t7:514": "331.",
  "tika-vin10t7:515": " Catutthacchaṭṭhato ceva, pañcamacchaṭṭhatopi ca;",
  "tika-vin10t7:516": "Jāyate pañcadhāvesā, samuṭṭhāti na aññato.",
  "tika-vin10t7:517": "332.",
  "tika-vin10t7:518": " Tisamuṭṭhānikā nāma, paṭhamehi ca tīhipi;",
  "tika-vin10t7:519": "Pacchimehi ca tīheva, samuṭṭhāti na aññato.",
  "tika-vin10t7:520": "333.",
  "tika-vin10t7:521": " Paṭhamā tatiyā ceva, catutthacchaṭṭhatopi ca;",
  "tika-vin10t7:522": "Dutiyā tatiyā ceva, pañcamacchaṭṭhatopi ca.",
  "tika-vin10t7:523": "334.",
  "tika-vin10t7:524": " Dvidhā catusamuṭṭhānā, jāyate na panaññato;",
  "tika-vin10t7:525": "Ekadhā chasamuṭṭhānā, samuṭṭhāti chaheva hi.",
  "tika-vin10t7:526": "Āha ca –",
  "tika-vin10t7:527": "335.",
  "tika-vin10t7:528": " ‘‘Tidhā ekasamuṭṭhānā, pañcadhā dvisamuṭṭhitā;",
  "tika-vin10t7:529": "Dvidhā ticaturo ṭhānā, ekadhā chasamuṭṭhitā’’.",
  "tika-vin10t7:530": "336.",
  "tika-vin10t7:531": " Teraseva ca nāmāni, samuṭṭhānavisesato;",
  "tika-vin10t7:532": "Labhantāpattiyo sabbā, tāni vakkhāmito paraṃ.",
  "tika-vin10t7:533": "337.",
  "tika-vin10t7:534": " Paṭhamantimavatthuñca, dutiyaṃ sañcarittakaṃ;",
  "tika-vin10t7:535": "Samanubhāsanañceva, kathineḷakalomakaṃ.",
  "tika-vin10t7:536": "338.",
  "tika-vin10t7:537": " Padasodhammamaddhānaṃ, theyyasatthañca desanā;",
  "tika-vin10t7:538": "Bhūtārocanakañceva, corivuṭṭhāpanampi ca.",
  "tika-vin10t7:539": "339.",
  "tika-vin10t7:540": " Ananuññātakañcāti, sīsānetāni terasa;",
  "tika-vin10t7:541": "Terasete samuṭṭhāna-nayā viññūhi cintitā.",
  "tika-vin10t7:542": "340.",
  "tika-vin10t7:543": " Tattha yā tu catutthena, samuṭṭhānena jāyate;",
  "tika-vin10t7:544": "Ādipārājikuṭṭhānā, ayanti paridīpitā.",
  "tika-vin10t7:545": "341.",
  "tika-vin10t7:546": " Sacittakehi tīheva, samuṭṭhānehi yā pana;",
  "tika-vin10t7:547": "Jāyate sā panuddiṭṭhā, adinnādānapubbakā.",
  "tika-vin10t7:548": "342.",
  "tika-vin10t7:549": " Samuṭṭhānehi yāpatti, jātucchahipi jāyate;",
  "tika-vin10t7:550": "Sañcarittasamuṭṭhānā, nāmāti paridīpitā.",
  "tika-vin10t7:551": "343.",
  "tika-vin10t7:552": " Chaṭṭheneva samuṭṭhāti, samuṭṭhānena yā pana;",
  "tika-vin10t7:553": "Samuṭṭhānavasenāyaṃ, vuttā samanubhāsanā.",
  "tika-vin10t7:554": "344.",
  "tika-vin10t7:555": " Tatiyacchaṭṭhatoyeva, samuṭṭhāti hi yā pana;",
  "tika-vin10t7:556": "Samuṭṭhānavasenāyaṃ, kathinupapadā matā.",
  "tika-vin10t7:557": "345.",
  "tika-vin10t7:558": " Jāyate yā panāpatti, kāyato kāyacittato;",
  "tika-vin10t7:559": "Ayameḷakalomādi-samuṭṭhānāti dīpitā.",
  "tika-vin10t7:560": "346.",
  "tika-vin10t7:561": " Jāyate yā panāpatti, vācato vācacittato;",
  "tika-vin10t7:562": "Ayaṃ tu padasodhamma-samuṭṭhānāti vuccati.",
  "tika-vin10t7:563": "347.",
  "tika-vin10t7:564": " Kāyato kāyavācamhā, catutthacchaṭṭhatopi ca;",
  "tika-vin10t7:565": "Jāyate sā panaddhāna-samuṭṭhānāti sūcitā.",
  "tika-vin10t7:566": "348.",
  "tika-vin10t7:567": " Catutthacchaṭṭhatoyeva, samuṭṭhāti hi yā pana;",
  "tika-vin10t7:568": "Theyyasatthasamuṭṭhānā, ayanti paridīpitā.",
  "tika-vin10t7:569": "349.",
  "tika-vin10t7:570": " Pañcameneva yā cettha, samuṭṭhānena jāyate;",
  "tika-vin10t7:571": "Samuṭṭhānavasenāyaṃ, dhammadesanasaññitā.",
  "tika-vin10t7:572": "350.",
  "tika-vin10t7:573": " Acittakehi tīheva, samuṭṭhānehi yā siyā;",
  "tika-vin10t7:574": "Samuṭṭhānavasenāyaṃ, bhūtārocanapubbakā.",
  "tika-vin10t7:575": "351.",
  "tika-vin10t7:576": " Pañcamacchaṭṭhatoyeva, yā samuṭṭhānato siyā;",
  "tika-vin10t7:577": "Ayaṃ tu paṭhitā cori-vuṭṭhāpanasamuṭṭhitā.",
  "tika-vin10t7:578": "352.",
  "tika-vin10t7:579": " Dutiyā tatiyamhā ca, pañcamacchaṭṭhatopi yā;",
  "tika-vin10t7:580": "Jāyate ananuññāta-samuṭṭhānā ayaṃ siyā.",
  "tika-vin10t7:581": "353.",
  "tika-vin10t7:582": " Paṭhamaṃ dutiyaṃ tattha, catutthaṃ navamampi ca;",
  "tika-vin10t7:583": "Dasamaṃ dvādasamañcāti, samuṭṭhānaṃ sacittakaṃ.",
  "tika-vin10t7:584": "354.",
  "tika-vin10t7:585": " Ekekasmiṃ samuṭṭhāne, sadisā idha dissare;",
  "tika-vin10t7:586": "Sukkañca kāyasaṃsaggo, paṭhamāniyatopi ca.",
  "tika-vin10t7:587": "355.",
  "tika-vin10t7:588": " Pubbupaparipāko ca, raho bhikkhuniyā saha;",
  "tika-vin10t7:589": "Sabhojane, raho dve ca, aṅgulī, udake hasaṃ.",
  "tika-vin10t7:590": "356.",
  "tika-vin10t7:591": " Pahāre, uggire ceva, tepaññāsā ca sekhiyā;",
  "tika-vin10t7:592": "Adhakkhakubbhajāṇuñca, gāmantaramavassutā.",
  "tika-vin10t7:593": "357.",
  "tika-vin10t7:594": " Talamaṭṭhudasuddhi ca, vassaṃvuṭṭhā tatheva ca;",
  "tika-vin10t7:595": "Ovādāya na gacchantī, nānubandhe pavattiniṃ.",
  "tika-vin10t7:596": "358.",
  "tika-vin10t7:597": " Pañcasattati niddiṭṭhā, kāyacittasamuṭṭhitā;",
  "tika-vin10t7:598": "Ime ekasamuṭṭhānā, methunena samā matā.",
  "tika-vin10t7:599": "Paṭhamapārājikasamuṭṭhānaṃ.",
  "tika-vin10t7:600": "359.",
  "tika-vin10t7:601": " Viggahaṃ, uttariñceva, duṭṭhullaṃ, attakāmatā;",
  "tika-vin10t7:602": "Duṭṭhadosā duve ceva, dutiyāniyatopi ca.",
  "tika-vin10t7:603": "360.",
  "tika-vin10t7:604": " Acchindanañca pariṇāmo, musā, omasapesuṇā;",
  "tika-vin10t7:605": "Duṭṭhullārocanañceva, pathavīkhaṇanampi ca.",
  "tika-vin10t7:606": "361.",
  "tika-vin10t7:607": " Bhūtagāmaññavādo ca, ujjhāpanakameva ca;",
  "tika-vin10t7:608": "Nikkaḍḍho, siñcanañceva, tathā āmisahetu ca.",
  "tika-vin10t7:609": "362.",
  "tika-vin10t7:610": " Bhuttāviṃ, ehanādariṃ, bhiṃsāpanakameva ca;",
  "tika-vin10t7:611": "Apanidheyya, sañcicca, pāṇaṃ, sappāṇakampi ca.",
  "tika-vin10t7:612": "363.",
  "tika-vin10t7:613": " Ukkoṭanaṃ =00 tathā ūno, saṃvāso, nāsanena ca;",
  "tika-vin10t7:614": "Sahadhammikaṃ, vilekhāya, mohanāmūlakena ca.",
  "tika-vin10t7:615": "364.",
  "tika-vin10t7:616": " Kukkuccaṃ, khīyanaṃ datvā, pariṇāmeyya puggale;",
  "tika-vin10t7:617": "Kiṃ te, akālaṃ, acchinde, duggahā, nirayena vā.",
  "tika-vin10t7:618": "365.",
  "tika-vin10t7:619": " Gaṇassa ca vibhaṅgañca, dubbalāsā tatheva ca;",
  "tika-vin10t7:620": "Dhammikaṃ kathinuddhāraṃ, sañciccāphāsumeva ca.",
  "tika-vin10t7:621": "366.",
  "tika-vin10t7:622": " Sayaṃ upassayaṃ datvā, akkoseyya ca caṇḍikā;",
  "tika-vin10t7:623": "Kulamaccharinī assa, gabbhiniṃ vuṭṭhapeyya ca.",
  "tika-vin10t7:624": "367.",
  "tika-vin10t7:625": " Pāyantiṃ, dve ca vassāni, saṅghenāsammatampi ca;",
  "tika-vin10t7:626": "Tisso gihigatā vuttā, tissoyeva kumārikā.",
  "tika-vin10t7:627": "368.",
  "tika-vin10t7:628": " Ūnadvādasavassā dve, tathālaṃ tāva teti ca;",
  "tika-vin10t7:629": "Sokāvassā tathā pāri-vāsikacchandadānato.",
  "tika-vin10t7:630": "369.",
  "tika-vin10t7:631": " Anuvassaṃ duve cāti, sikkhā ekūnasattati;",
  "tika-vin10t7:632": "Adinnādānatulyattā, tisamuṭṭhānikā katā.",
  "tika-vin10t7:633": "Dutiyapārājikasamuṭṭhānaṃ.",
  "tika-vin10t7:634": "370.",
  "tika-vin10t7:635": " Sañcarikuṭimahallakaṃ, dhovāpanañca paṭiggaho;",
  "tika-vin10t7:636": "Cīvarassa ca viññatti, gahaṇañca taduttariṃ.",
  "tika-vin10t7:637": "371.",
  "tika-vin10t7:638": " Upakkhaṭadvayañceva, tathā dūtena cīvaraṃ;",
  "tika-vin10t7:639": "Kosiyaṃ, suddhakāḷānaṃ, dvebhāgādānameva ca.",
  "tika-vin10t7:640": "372.",
  "tika-vin10t7:641": " Chabbassāni, purāṇassa, lomadhovāpanampi ca;",
  "tika-vin10t7:642": "Rūpiyassa paṭiggāho, ubho nānappakārakā.",
  "tika-vin10t7:643": "373.",
  "tika-vin10t7:644": " Ūnabandhanapatto ca, vassasāṭikasuttakaṃ;",
  "tika-vin10t7:645": "Vikappāpajjanaṃ, yāva, dvāra, dānañca sibbanaṃ.",
  "tika-vin10t7:646": "374.",
  "tika-vin10t7:647": " Pūvehi, paccayo jotiṃ, ratanaṃ, sūci, mañcakaṃ;",
  "tika-vin10t7:648": "Tūlaṃ, nisīdanaṃ, kaṇḍu, vassikā, sugatassa ca.",
  "tika-vin10t7:649": "375.",
  "tika-vin10t7:650": " Aññaviññattisikkhā ca, aññacetāpanampi ca;",
  "tika-vin10t7:651": "Saṅghikena duve vuttā, dve mahājanikena ca.",
  "tika-vin10t7:652": "376.",
  "tika-vin10t7:653": " Tathā =01 puggalikenekaṃ, garupāvuraṇaṃ lahuṃ;",
  "tika-vin10t7:654": "Dve vighāsodasāṭī ca, tathā samaṇacīvaraṃ.",
  "tika-vin10t7:655": "377.",
  "tika-vin10t7:656": " Iti ekūnapaṇṇāsa, dhammā dukkhantadassinā;",
  "tika-vin10t7:657": "Chasamuṭṭhānikā ete, sañcarittasamā katā.",
  "tika-vin10t7:658": "Sañcarittasamuṭṭhānaṃ.",
  "tika-vin10t7:659": "378.",
  "tika-vin10t7:660": " Saṅghabhedo ca bhedānu-vattadubbacadūsakā;",
  "tika-vin10t7:661": "Duṭṭhullacchādanaṃ, diṭṭhi, chanda, ujjagghikā duve.",
  "tika-vin10t7:662": "379.",
  "tika-vin10t7:663": " Appasaddā duve vuttā, tathā na byāhareti ca;",
  "tika-vin10t7:664": "Chamā, nīcāsane, ṭhānaṃ, pacchato, uppathena ca.",
  "tika-vin10t7:665": "380.",
  "tika-vin10t7:666": " Vajjacchādānuvattā ca, gahaṇaṃ, osāreyya ca;",
  "tika-vin10t7:667": "Paccakkhāmīti sikkhā ca, tathā kismiñcideva ca.",
  "tika-vin10t7:668": "381.",
  "tika-vin10t7:669": " Saṃsaṭṭhā dve, vadhitvā ca, visibbetvā ca dukkhitaṃ;",
  "tika-vin10t7:670": "Punadeva ca saṃsaṭṭhā, neva vūpasameyya ca.",
  "tika-vin10t7:671": "382.",
  "tika-vin10t7:672": " Jānaṃ sabhikkhukārāmaṃ, tatheva na pavāraye;",
  "tika-vin10t7:673": "Tathā anvaddhamāsañca, sahajīviniyo duve.",
  "tika-vin10t7:674": "383.",
  "tika-vin10t7:675": " Sace me cīvaraṃ ayye, anubandhissasīti ca;",
  "tika-vin10t7:676": "Sattatiṃsa ime dhammā, sambuddhena pakāsitā.",
  "tika-vin10t7:677": "384.",
  "tika-vin10t7:678": " Sabbe ete samuṭṭhānā, kāyavācādito siyuṃ;",
  "tika-vin10t7:679": "Samāsamasameneva, katā samanubhāsanā.",
  "tika-vin10t7:680": "Samanubhāsanasamuṭṭhānaṃ.",
  "tika-vin10t7:681": "385.",
  "tika-vin10t7:682": " Kathināni ca tīṇādi, patto, bhesajjameva ca;",
  "tika-vin10t7:683": "Accekampi ca sāsaṅkaṃ, pakkamantadvayampi ca.",
  "tika-vin10t7:684": "386.",
  "tika-vin10t7:685": " Tathā upassayaṃ gantvā, bhojanañca paramparaṃ;",
  "tika-vin10t7:686": "Anatirittaṃ sabhatto, vikappetvā tatheva ca.",
  "tika-vin10t7:687": "387.",
  "tika-vin10t7:688": " Rañño, vikāle, vosāsā-raññakussayavādikā;",
  "tika-vin10t7:689": "Pattasannicayañceva, pure, pacchā, vikālake.",
  "tika-vin10t7:690": "388.",
  "tika-vin10t7:691": " Pañcāhikaṃ =02, saṅkamaniṃ, tathā āvasathadvayaṃ;",
  "tika-vin10t7:692": "Pasākhe, āsane cāti, ekūnatiṃsime pana.",
  "tika-vin10t7:693": "389.",
  "tika-vin10t7:694": " Dvisamuṭṭhānikā dhammā, niddiṭṭhā kāyavācato;",
  "tika-vin10t7:695": "Kāyavācādito ceva, sabbe kathinasambhavā.",
  "tika-vin10t7:696": "Kathinasamuṭṭhānaṃ.",
  "tika-vin10t7:697": "390.",
  "tika-vin10t7:698": " Dve seyyāhaccapādo ca, piṇḍañca gaṇabhojanaṃ;",
  "tika-vin10t7:699": "Vikāle, sannidhiñceva, dantaponamacelakaṃ.",
  "tika-vin10t7:700": "391.",
  "tika-vin10t7:701": " Uyyuttañca vasuyyodhiṃ, surā, orena nhāyanaṃ;",
  "tika-vin10t7:702": "Dubbaṇṇakaraṇañceva, pāṭidesaniyadvayaṃ.",
  "tika-vin10t7:703": "392.",
  "tika-vin10t7:704": " Lasuṇaṃ, upatiṭṭheyya, naccadassanameva ca;",
  "tika-vin10t7:705": "Naggaṃ, attharaṇaṃ, mañce, antoraṭṭhe, tathā bahi.",
  "tika-vin10t7:706": "393.",
  "tika-vin10t7:707": " Antovassamagārañca, āsandiṃ, suttakantanaṃ;",
  "tika-vin10t7:708": "Veyyāvaccaṃ, sahatthā ca, āvāse ca abhikkhuke.",
  "tika-vin10t7:709": "394.",
  "tika-vin10t7:710": " Chattaṃ, yānañca saṅghāṇiṃ, alaṅkāraṃ, gandhavāsitaṃ;",
  "tika-vin10t7:711": "Bhikkhunī, sikkhamānā ca, sāmaṇerī, gihīniyā.",
  "tika-vin10t7:712": "395.",
  "tika-vin10t7:713": " Tathā saṃkaccikā cāti, tecattālīsime pana;",
  "tika-vin10t7:714": "Sabbe eḷakalomena, dvisamuṭṭhānikā samā.",
  "tika-vin10t7:715": "Eḷakalomasamuṭṭhānaṃ.",
  "tika-vin10t7:716": "396.",
  "tika-vin10t7:717": " Aññatrāsammato ceva, tathā atthaṅgatena ca;",
  "tika-vin10t7:718": "Tiracchānavijjā dve vuttā, anokāsakatampi ca.",
  "tika-vin10t7:719": "397.",
  "tika-vin10t7:720": " Sabbe cha panime dhammā, vācato vācacittato;",
  "tika-vin10t7:721": "Dvisamuṭṭhānikā honti, padasodhammatulyatā.",
  "tika-vin10t7:722": "Padasodhammasamuṭṭhānaṃ.",
  "tika-vin10t7:723": "398.",
  "tika-vin10t7:724": " Ekaṃ nāvaṃ, paṇītañca, saṃvidhānañca saṃhare;",
  "tika-vin10t7:725": "Dhaññaṃ, nimantitā ceva, pāṭidesaniyaṭṭhakaṃ.",
  "tika-vin10t7:726": "399.",
  "tika-vin10t7:727": " Etā =03 catusamuṭṭhānā, sikkhā cuddasa honti hi;",
  "tika-vin10t7:728": "Paññattā buddhaseṭṭhena, addhānena samā matā.",
  "tika-vin10t7:729": "Addhānasamuṭṭhānaṃ.",
  "tika-vin10t7:730": "400.",
  "tika-vin10t7:731": " Sutiṃ, sūpādiviññattiṃ, andhakāre tatheva ca;",
  "tika-vin10t7:732": "Paṭicchanne ca okāse, byūhe cāti ime chapi.",
  "tika-vin10t7:733": "401.",
  "tika-vin10t7:734": " Sabbe tu dvisamuṭṭhānā, catutthacchaṭṭhato siyuṃ;",
  "tika-vin10t7:735": "Theyyasatthasamuṭṭhānā, desitādiccabandhunā.",
  "tika-vin10t7:736": "Theyyasatthasamuṭṭhānaṃ.",
  "tika-vin10t7:737": "402.",
  "tika-vin10t7:738": " Chatta, daṇḍakarassāpi, satthāvudhakarassapi;",
  "tika-vin10t7:739": "Pādukūpāhanā, yānaṃ, seyyā, pallatthikāya ca.",
  "tika-vin10t7:740": "403.",
  "tika-vin10t7:741": " Veṭhitoguṇṭhito cāti, ekādasa nidassitā;",
  "tika-vin10t7:742": "Sabbe ekasamuṭṭhānā, dhammadesanasaññitā.",
  "tika-vin10t7:743": "Dhammadesanasamuṭṭhānaṃ.",
  "tika-vin10t7:744": "404.",
  "tika-vin10t7:745": " Bhūtārocanakañceva , corivuṭṭhāpanampi ca;",
  "tika-vin10t7:746": "Ananuññātamattañhi, asambhinnamidaṃ tayaṃ.",
  "tika-vin10t7:747": "Samuṭṭhānasīsakathā niṭṭhitā.",
  "tika-vin10t7:748": "Ekuttaranayakathā",
  "tika-vin10t7:749": "405.",
  "tika-vin10t7:750": " Kati āpattiyo honti, samuṭṭhānena ādinā?",
  "tika-vin10t7:751": "Pañca āpattiyo honti, kuṭiṃ saṃyācikāya tu.",
  "tika-vin10t7:752": "406.",
  "tika-vin10t7:753": " Karoto pana tissova, payoge dukkaṭādayo;",
  "tika-vin10t7:754": "Vikāle pana pācitti, tathā aññātihatthato.",
  "tika-vin10t7:755": "407.",
  "tika-vin10t7:756": " Gahetvā bhuñjato vuttaṃ, pāṭidesaniyampi ca;",
  "tika-vin10t7:757": "Pañcimāpattiyo honti, samuṭṭhānena ādinā.",
  "tika-vin10t7:758": "408.",
  "tika-vin10t7:759": " Kati =04 āpattiyo honti, dutiyena tuvaṃ bhaṇa?",
  "tika-vin10t7:760": "Āpattiyo catassova, hontīti paridīpaye.",
  "tika-vin10t7:761": "409.",
  "tika-vin10t7:762": " ‘‘Kuṭiṃ mama karothā’’ti, samādisati bhikkhu ce;",
  "tika-vin10t7:763": "Karonti ce kuṭiṃ tassa, vipannaṃ sabbathā pana.",
  "tika-vin10t7:764": "410.",
  "tika-vin10t7:765": " Tisso purimaniddiṭṭhā, payoge dukkaṭādayo;",
  "tika-vin10t7:766": "Padasodhammamūlena, catassova bhavantimā.",
  "tika-vin10t7:767": "411.",
  "tika-vin10t7:768": " Tatiyena kati jāyanti, samuṭṭhānena me bhaṇa?",
  "tika-vin10t7:769": "Tatiyena tuvaṃ brūmi, pañcadhāpattiyo siyuṃ.",
  "tika-vin10t7:770": "412.",
  "tika-vin10t7:771": " Bhikkhu saṃvidahitvāna;",
  "tika-vin10t7:772": "Karoti ca kuṭiṃ sace;",
  "tika-vin10t7:773": "Tisso āpattiyo honti;",
  "tika-vin10t7:774": "Payoge dukkaṭādayo.",
  "tika-vin10t7:775": "413.",
  "tika-vin10t7:776": " Paṇītabhojanaṃ vatvā, hoti pācitti bhuñjato;",
  "tika-vin10t7:777": "Bhikkhuniṃ na nivāretvā, pāṭidesaniyaṃ siyā.",
  "tika-vin10t7:778": "414.",
  "tika-vin10t7:779": " Siyuṃ kati catutthena, samuṭṭhānena me bhaṇa?",
  "tika-vin10t7:780": "Chaḷevāpattiyo honti, methunaṃ yadi sevati.",
  "tika-vin10t7:781": "415.",
  "tika-vin10t7:782": " Hoti pārājikaṃ tassa, kuṭiṃ saṃyācikāya tu;",
  "tika-vin10t7:783": "Karoto pana tissova, payoge dukkaṭādayo.",
  "tika-vin10t7:784": "416.",
  "tika-vin10t7:785": " Vikāle pana pācitti, tathā aññātihatthato;",
  "tika-vin10t7:786": "Gahetvā bhuñjato vuttaṃ, pāṭidesaniyampi ca.",
  "tika-vin10t7:787": "417.",
  "tika-vin10t7:788": " Kati āpattiyo honti, pañcamena? Cha honti hi;",
  "tika-vin10t7:789": "Manussuttaridhammaṃ tu, vadaṃ pārājikaṃ phuse.",
  "tika-vin10t7:790": "418.",
  "tika-vin10t7:791": " ‘‘Kuṭiṃ mama karothā’’ti;",
  "tika-vin10t7:792": "Samādisati bhikkhu ce;",
  "tika-vin10t7:793": "Karonti ce kuṭiṃ tisso;",
  "tika-vin10t7:794": "Honti tā dukkaṭādayo.",
  "tika-vin10t7:795": "419.",
  "tika-vin10t7:796": " Vāceti padaso dhammaṃ, hoti pācitti bhikkhuno;",
  "tika-vin10t7:797": "Davakamyatā vadantassa, tassa dubbhāsitaṃ siyā.",
  "tika-vin10t7:798": "420.",
  "tika-vin10t7:799": " Samuṭṭhānena =05 chaṭṭhena, kati āpattiyo siyuṃ?",
  "tika-vin10t7:800": "Cha ca saṃvidahitvāna, bhaṇḍaṃ harati ce cuto.",
  "tika-vin10t7:801": "421.",
  "tika-vin10t7:802": " ‘‘Kuṭiṃ mama karothā’’ti;",
  "tika-vin10t7:803": "Samādisati bhikkhu ce;",
  "tika-vin10t7:804": "Karonti ce kuṭiṃ tisso;",
  "tika-vin10t7:805": "Honti tā dukkaṭādayo.",
  "tika-vin10t7:806": "422.",
  "tika-vin10t7:807": " Paṇītabhojanaṃ vatvā, hoti pācitti bhuñjato;",
  "tika-vin10t7:808": "Bhikkhuniṃ na nivāretvā, pāṭidesaniyaṃ siyā.",
  "tika-vin10t7:809": "423.",
  "tika-vin10t7:810": " Idha yo vimatūparamaṃ paramaṃ;",
  "tika-vin10t7:811": "Imamuttaramuttarati;",
  "tika-vin10t7:812": "Vinayaṃ sunayaṃ sunayena yuto;",
  "tika-vin10t7:813": "Sa ca duttaramuttaramuttarati.",
  "tika-vin10t7:814": "Āpattisamuṭṭhānakathā.",
  "tika-vin10t7:815": "424.",
  "tika-vin10t7:816": " Ito paraṃ pavakkhāmi, paramekuttaraṃ nayaṃ;",
  "tika-vin10t7:817": "Avikkhittena cittena, taṃ suṇātha samāhitā.",
  "tika-vin10t7:818": "425.",
  "tika-vin10t7:819": " Ke āpattikarā dhammā, anāpattikarāpi ke?",
  "tika-vin10t7:820": "Kā panāpattiyo nāma, lahukā garukāpi kā?",
  "tika-vin10t7:821": "426.",
  "tika-vin10t7:822": " Sāvasesā ca kāpatti, kā nāmānavasesakā?",
  "tika-vin10t7:823": "Duṭṭhullā nāma kāpatti, aduṭṭhullāpi nāma kā?",
  "tika-vin10t7:824": "427.",
  "tika-vin10t7:825": " Niyatā nāma kāpatti, kā panāniyatāpi ca?",
  "tika-vin10t7:826": "Desanāgāminī kā ca, kā cādesanagāminī?",
  "tika-vin10t7:827": "428.",
  "tika-vin10t7:828": " Samuṭṭhānāni āpatti-karā dhammāti dīpitā;",
  "tika-vin10t7:829": "Anāpattikarā dhammā, samathā satta dassitā.",
  "tika-vin10t7:830": "429.",
  "tika-vin10t7:831": " Pārājikādayo satta-vidhā āpattiyo siyuṃ;",
  "tika-vin10t7:832": "Lahukā tattha pañceva, honti thullaccayādayo.",
  "tika-vin10t7:833": "430.",
  "tika-vin10t7:834": " Pārājikaṃ ṭhapetvāna, sāvasesāvasesakā;",
  "tika-vin10t7:835": "Ekā pārājikāpatti, matā anavasesakā.",
  "tika-vin10t7:836": "431.",
  "tika-vin10t7:837": " ‘‘Duṭṭhullā’’ti =06 ca niddiṭṭhā, duvidhāpattiādito;",
  "tika-vin10t7:838": "Sesā pañcavidhāpatti, ‘‘aduṭṭhullā’’ti dīpitā.",
  "tika-vin10t7:839": "432.",
  "tika-vin10t7:840": " Pañcānantariyasaṃyuttā, niyatāniyatetarā;",
  "tika-vin10t7:841": "Desanāgāminī pañca, dve panādesagāmikā.",
  "tika-vin10t7:842": "Ekakakathā.",
  "tika-vin10t7:843": "433.",
  "tika-vin10t7:844": " Abhabbāpattiko ko ca, bhabbāpattikapuggalo?",
  "tika-vin10t7:845": "Upasampadakammaṃ tu, satthunā kassa vāritaṃ?",
  "tika-vin10t7:846": "434.",
  "tika-vin10t7:847": " Āpattimāpajjituṃ dveva loke;",
  "tika-vin10t7:848": "Buddhā ca paccekabuddhā abhabbā;",
  "tika-vin10t7:849": "Āpattimāpajjituṃ dveva loke;",
  "tika-vin10t7:850": "Bhikkhū ca bhabbā atha bhikkhunī ca.",
  "tika-vin10t7:851": "435.",
  "tika-vin10t7:852": " Addhavihīno aṅgavihīno;",
  "tika-vin10t7:853": "Vatthuvipanno dukkaṭakārī;",
  "tika-vin10t7:854": "No paripuṇṇo yācati yo no;",
  "tika-vin10t7:855": "Tassupasampadā paṭisiddhā.",
  "tika-vin10t7:856": "436.",
  "tika-vin10t7:857": " Atthāpatti have laddha-samāpattissa bhikkhuno;",
  "tika-vin10t7:858": "Atthāpatti hi no laddha-samāpattissa dīpitā.",
  "tika-vin10t7:859": "437.",
  "tika-vin10t7:860": " Bhūtassārocanaṃ laddha-samāpattissa niddise;",
  "tika-vin10t7:861": "Abhūtārocanāpatti, asamāpattilābhino.",
  "tika-vin10t7:862": "438.",
  "tika-vin10t7:863": " Atthi saddhammasaṃyuttā, asaddhammayutāpi ca;",
  "tika-vin10t7:864": "Saparikkhārasaṃyuttā, parasantakasaṃyutā.",
  "tika-vin10t7:865": "439.",
  "tika-vin10t7:866": " Padasodhammamūlādī, saddhammapaṭisaṃyutā;",
  "tika-vin10t7:867": "Duṭṭhullavācasaṃyuttā, asaddhammayutā siyā.",
  "tika-vin10t7:868": "440.",
  "tika-vin10t7:869": " Atirekadasāhaṃ tu, ṭhapane cīvarādino;",
  "tika-vin10t7:870": "Anissajjitvā bhoge ca, saparikkhārasaṃyutā.",
  "tika-vin10t7:871": "441.",
  "tika-vin10t7:872": " Saṅghassa mañcapīṭhādiṃ, ajjhokāsattharepi ca;",
  "tika-vin10t7:873": "Anāpucchāva gamane, parasantakasaṃyutā.",
  "tika-vin10t7:874": "442.",
  "tika-vin10t7:875": " Kathañhi =07 bhaṇato saccaṃ, garukaṃ hoti bhikkhuno?",
  "tika-vin10t7:876": "Kathaṃ musā bhaṇantassa, lahukāpatti jāyate?",
  "tika-vin10t7:877": "443.",
  "tika-vin10t7:878": " ‘‘Sikharaṇī’’ti saccaṃ tu, bhaṇato garukaṃ siyā;",
  "tika-vin10t7:879": "Sampajānamusāvāde, pācitti lahukā bhave.",
  "tika-vin10t7:880": "444.",
  "tika-vin10t7:881": " Kathaṃ musā bhaṇantassa, garukaṃ hoti bhikkhuno?",
  "tika-vin10t7:882": "Kathañca bhaṇato saccaṃ, āpatti lahukā siyā?",
  "tika-vin10t7:883": "445.",
  "tika-vin10t7:884": " Abhūtārocane tassa, garukāpatti dīpitā;",
  "tika-vin10t7:885": "Bhūtassārocane saccaṃ, vadato lahukā siyā.",
  "tika-vin10t7:886": "446.",
  "tika-vin10t7:887": " Kathaṃ bhūmigato dosaṃ, na vehāsagato phuse?",
  "tika-vin10t7:888": "Kathaṃ vehāsago dosaṃ, na ca bhūmigato phuse?",
  "tika-vin10t7:889": "447.",
  "tika-vin10t7:890": " Saṅghakammaṃ vikopetuṃ, hatthapāsaṃ jahaṃ phuse;",
  "tika-vin10t7:891": "Kesamattampi ākāse, tiṭṭhato natthi vajjatā.",
  "tika-vin10t7:892": "448.",
  "tika-vin10t7:893": " Āhaccapādakaṃ mañcaṃ, vehāsakuṭiyūpari;",
  "tika-vin10t7:894": "Pīṭhaṃ vābhinisīdanto, āpajjati na bhūmito.",
  "tika-vin10t7:895": "449.",
  "tika-vin10t7:896": " Pavisanto kathaṃ bhikkhu, āpajjati, na nikkhamaṃ?",
  "tika-vin10t7:897": "Pavisanto kathaṃ bhikkhu, pavisanto na ceva taṃ?",
  "tika-vin10t7:898": "450.",
  "tika-vin10t7:899": " Sachattupāhano vatta-mapūretvāna kevalaṃ;",
  "tika-vin10t7:900": "Pavisanto panāpattiṃ, āpajjati, na nikkhamaṃ.",
  "tika-vin10t7:901": "451.",
  "tika-vin10t7:902": " Gamiko gamikavattāni, apūretvāna nikkhamaṃ;",
  "tika-vin10t7:903": "Nikkhamantova āpattiṃ, phuseyya, pavisaṃ na ca.",
  "tika-vin10t7:904": "452.",
  "tika-vin10t7:905": " Ādiyanto panāpattiṃ, āpajjati kathaṃ vada?",
  "tika-vin10t7:906": "Tathevānādiyantopi, āpajjati kathaṃ vada?",
  "tika-vin10t7:907": "453.",
  "tika-vin10t7:908": " Bhikkhunī atigambhīraṃ, yā kācudakasuddhikaṃ;",
  "tika-vin10t7:909": "Ādiyantī panāpattiṃ, āpajjati, na saṃsayo.",
  "tika-vin10t7:910": "454.",
  "tika-vin10t7:911": " Anādiyitvā dubbaṇṇa-karaṇaṃ pana cīvaraṃ;",
  "tika-vin10t7:912": "Yevaṃ anādiyantova, āpajjati hi nāma so.",
  "tika-vin10t7:913": "455.",
  "tika-vin10t7:914": " Samādiyanto āpattiṃ, āpajjati kathaṃ pana?",
  "tika-vin10t7:915": "Tathāsamādiyantopi, āpajjati kathaṃ pana?",
  "tika-vin10t7:916": "456.",
  "tika-vin10t7:917": " Yo =08 hi mūgabbatādīni, vatānidha samādiyaṃ;",
  "tika-vin10t7:918": "Samādiyanto āpattiṃ, āpajjati hi nāma so.",
  "tika-vin10t7:919": "457.",
  "tika-vin10t7:920": " Yo hi kammakato bhikkhu, vuttaṃ vattaṃ panattano;",
  "tika-vin10t7:921": "Tañcāsamādiyantova, āpajjati hi nāma so.",
  "tika-vin10t7:922": "458.",
  "tika-vin10t7:923": " Karontova panāpattiṃ, kathamāpajjate naro?",
  "tika-vin10t7:924": "Na karonto kathaṃ nāma, samaṇo dosavā siyā?",
  "tika-vin10t7:925": "459.",
  "tika-vin10t7:926": " Bhaṇḍāgārikakammañca, vejjakammañca cīvaraṃ;",
  "tika-vin10t7:927": "Aññātikāya sibbanto, karaṃ āpajjate naro.",
  "tika-vin10t7:928": "460.",
  "tika-vin10t7:929": " Upajjhāyassa vattāni, vattāni itarassa vā;",
  "tika-vin10t7:930": "Akaronto panāpattiṃ, āpajjati hi nāma so.",
  "tika-vin10t7:931": "461.",
  "tika-vin10t7:932": " Dento āpajjatāpattiṃ, na dentopi kathaṃ bhaṇa?",
  "tika-vin10t7:933": "Aññātikāya yaṃ kiñci, bhikkhu bhikkhuniyā pana.",
  "tika-vin10t7:934": "462.",
  "tika-vin10t7:935": " Cīvaraṃ dadamāno hi, dento āpajjate pana;",
  "tika-vin10t7:936": "Tathantevāsikādīnaṃ, adento cīvarādikaṃ.",
  "tika-vin10t7:937": "463.",
  "tika-vin10t7:938": " Attasannissitā atthi, tatheva paranissitā;",
  "tika-vin10t7:939": "Mudulambādino attā, sesā hi paranissitā.",
  "tika-vin10t7:940": "464.",
  "tika-vin10t7:941": " Kathañca paṭigaṇhanto, āpajjati hi vajjataṃ?",
  "tika-vin10t7:942": "Kathamappaṭigaṇhanto, āpajjati hi vajjataṃ?",
  "tika-vin10t7:943": "465.",
  "tika-vin10t7:944": " Cīvaraṃ paṭigaṇhanto, bhikkhu aññātihatthato;",
  "tika-vin10t7:945": "Ovādañca na gaṇhanto, āpajjati hi vajjataṃ.",
  "tika-vin10t7:946": "466.",
  "tika-vin10t7:947": " Kathañca paribhogena, āpajjati tapodhano?",
  "tika-vin10t7:948": "Kathaṃ na paribhogena, āpajjati tapodhano?",
  "tika-vin10t7:949": "467.",
  "tika-vin10t7:950": " Yo hi nissaggiyaṃ vatthuṃ, accajitvā nisevati;",
  "tika-vin10t7:951": "Ayaṃ tu paribhogena, āpajjati, na saṃsayo.",
  "tika-vin10t7:952": "468.",
  "tika-vin10t7:953": " Atikkamentī saṅghāṭi-cāraṃ pañcāhikaṃ pana;",
  "tika-vin10t7:954": "Ayaṃ tu paribhogena, āpajjati hi bhikkhunī.",
  "tika-vin10t7:955": "469.",
  "tika-vin10t7:956": " Divāpajjati no rattiṃ, rattimeva ca no divā;",
  "tika-vin10t7:957": "Dvāraṃ asaṃvaritvāna, sento āpajjate divā.",
  "tika-vin10t7:958": "470.",
  "tika-vin10t7:959": " Sagāraseyyakaṃ =09 rattiṃ, āpajjati hi no divā;",
  "tika-vin10t7:960": "Aruṇugge panāpatti, kathaṃ na aruṇuggame?",
  "tika-vin10t7:961": "471.",
  "tika-vin10t7:962": " Ekachārattasattāha-dasāhādiatikkame;",
  "tika-vin10t7:963": "Phusanto vuttamāpattiṃ, āpajjatyaruṇuggame.",
  "tika-vin10t7:964": "472.",
  "tika-vin10t7:965": " Pavāretvāna bhuñjanto, phuse na aruṇuggame;",
  "tika-vin10t7:966": "Chindantassa siyāpatti, kathamacchindato siyā?",
  "tika-vin10t7:967": "473.",
  "tika-vin10t7:968": " Chindanto bhūtagāmañca, aṅgajātañca attano;",
  "tika-vin10t7:969": "Pārājikañca pācittiṃ, phuse thullaccayampi ca.",
  "tika-vin10t7:970": "474.",
  "tika-vin10t7:971": " Na chindanto nakhe kese, āpajjati hi nāma so;",
  "tika-vin10t7:972": "Chādentopajjatāpattiṃ, nacchādento kathaṃ pana?",
  "tika-vin10t7:973": "475.",
  "tika-vin10t7:974": " Chādento pana āpattiṃ, chādentopajjate naro;",
  "tika-vin10t7:975": "Āpajjati panacchinno, nacchādento tiṇādinā.",
  "tika-vin10t7:976": "476.",
  "tika-vin10t7:977": " Āpajjati hi dhārento, na dhārento kathaṃ pana?",
  "tika-vin10t7:978": "Dhārento kusacīrādiṃ, dhārentopajjate pana.",
  "tika-vin10t7:979": "477.",
  "tika-vin10t7:980": " Dinnaṃ nissaṭṭhapattaṃ taṃ, adhārentova dosavā;",
  "tika-vin10t7:981": "Sacittakadukaṃ saññā-vimokkhakadukaṃ bhave.",
  "tika-vin10t7:982": "Dukakathā.",
  "tika-vin10t7:983": "478.",
  "tika-vin10t7:984": " Atthāpatti hi tiṭṭhante, nāthe, no parinibbute;",
  "tika-vin10t7:985": "Nibbute na tu tiṭṭhante, atthāpattubhayatthapi.",
  "tika-vin10t7:986": "479.",
  "tika-vin10t7:987": " Ruhiruppādanāpatti, ṭhite, no parinibbute;",
  "tika-vin10t7:988": "Theramāvusavādena, vadato parinibbute.",
  "tika-vin10t7:989": "480.",
  "tika-vin10t7:990": " Āpattiyo imā dvepi, ṭhapetvā sugate pana;",
  "tika-vin10t7:991": "Avasesā dharantepi, bhavanti parinibbute.",
  "tika-vin10t7:992": "481.",
  "tika-vin10t7:993": " Kāleyeva siyāpatti, vikāle na siyā kathaṃ?",
  "tika-vin10t7:994": "Vikāle tu siyāpatti, na kāle, ubhayatthapi?",
  "tika-vin10t7:995": "482.",
  "tika-vin10t7:996": " Bhuñjatonatirittaṃ tu, kālasmiṃ, no vikālake;",
  "tika-vin10t7:997": "Vikālabhojanāpatti, vikāle, tu na kālake.",
  "tika-vin10t7:998": "483.",
  "tika-vin10t7:999": " Avasesaṃ =10 panāpattiṃ, āpajjati hi sabbadā;",
  "tika-vin10t7:1000": "Sabbaṃ kāle vikāle ca, natthi tattha ca saṃsayo.",
  "tika-vin10t7:1001": "484.",
  "tika-vin10t7:1002": " Rattimeva panāpattiṃ, āpajjati ca no divā;",
  "tika-vin10t7:1003": "Divāpajjati no rattiṃ, āpajjatubhayatthapi.",
  "tika-vin10t7:1004": "485.",
  "tika-vin10t7:1005": " Sahaseyyā siyā rattiṃ, dvārāsaṃvaramūlakā;",
  "tika-vin10t7:1006": "Divā, sesā panāpatti, siyā rattiṃ divāpi ca.",
  "tika-vin10t7:1007": "486.",
  "tika-vin10t7:1008": " Dasavasso tu no ūna-dasavasso siyā kathaṃ?",
  "tika-vin10t7:1009": "Hotūnadasavasso, no, dasavassūbhayatthapi?",
  "tika-vin10t7:1010": "487.",
  "tika-vin10t7:1011": " Upaṭṭhāpeti ce bālo, parisaṃ dasavassiko;",
  "tika-vin10t7:1012": "Āpattiṃ pana abyatto, āpajjati, na saṃsayo.",
  "tika-vin10t7:1013": "488.",
  "tika-vin10t7:1014": " Tathūnadasavasso ca, ‘‘paṇḍitoha’’nti gaṇhati;",
  "tika-vin10t7:1015": "Parisaṃ, dasavasso no, sesamāpajjate ubho.",
  "tika-vin10t7:1016": "489.",
  "tika-vin10t7:1017": " Kāḷe āpajjatāpattiṃ, na juṇhe juṇhake kathaṃ;",
  "tika-vin10t7:1018": "Āpajjati, na kāḷasmiṃ, āpajjatūbhayatthapi?",
  "tika-vin10t7:1019": "490.",
  "tika-vin10t7:1020": " Vassaṃ anupagacchanto, kāḷe, no juṇhake pana;",
  "tika-vin10t7:1021": "Āpajjatāpavārento, juṇhe, na pana kāḷake.",
  "tika-vin10t7:1022": "491.",
  "tika-vin10t7:1023": " Avasesaṃ tu paññatta-māpattimavipattinā;",
  "tika-vin10t7:1024": "Kāḷe ceva ca juṇhe ca, āpajjati, na saṃsayo.",
  "tika-vin10t7:1025": "492.",
  "tika-vin10t7:1026": " Vassūpagamanaṃ kāḷe, no juṇhe, tu pavāraṇā;",
  "tika-vin10t7:1027": "Juṇhe kappati, no kāḷe, sesaṃ panubhayatthapi.",
  "tika-vin10t7:1028": "493.",
  "tika-vin10t7:1029": " Atthāpatti tu hemante, na hotītarutudvaye;",
  "tika-vin10t7:1030": "Gimheyeva na sesesu, vasse no itaradvaye.",
  "tika-vin10t7:1031": "494.",
  "tika-vin10t7:1032": " Dine pāḷipadakkhāte, kattike puṇṇamāsiyā;",
  "tika-vin10t7:1033": "Ṭhapitaṃ tu vikappetvā, vassasāṭikacīvaraṃ.",
  "tika-vin10t7:1034": "495.",
  "tika-vin10t7:1035": " Āpajjati ca hemante, nivāseti ca taṃ sace;",
  "tika-vin10t7:1036": "Puṇṇamādivasasmiñhi, kattikassa tu pacchime.",
  "tika-vin10t7:1037": "496.",
  "tika-vin10t7:1038": " Taṃ apaccuddharitvāva, hemanteyeva, netare;",
  "tika-vin10t7:1039": "Āpajjatīti niddiṭṭhaṃ, kurundaṭṭhakathāya tu.",
  "tika-vin10t7:1040": "497.",
  "tika-vin10t7:1041": " ‘‘Atirekamāso =11 seso’’ti;",
  "tika-vin10t7:1042": "Pariyesanto ca gimhike;",
  "tika-vin10t7:1043": "Gimhe āpajjatāpattiṃ;",
  "tika-vin10t7:1044": "Na tvevitarutudvaye.",
  "tika-vin10t7:1045": "498.",
  "tika-vin10t7:1046": " Vijjamāne sace naggo, vassasāṭikacīvare;",
  "tika-vin10t7:1047": "Ovassāpeti yo kāyaṃ, vasse āpajjatīdha so.",
  "tika-vin10t7:1048": "499.",
  "tika-vin10t7:1049": " Āpajjati hi saṅghova, na gaṇo na ca puggalo;",
  "tika-vin10t7:1050": "Gaṇova na ca sesā hi, puggalova na cāpare.",
  "tika-vin10t7:1051": "500.",
  "tika-vin10t7:1052": " Adhiṭṭhānaṃ karonto vā, pārisuddhiuposathaṃ;",
  "tika-vin10t7:1053": "Saṅgho vāpajjatāpattiṃ, na gaṇo na ca puggalo.",
  "tika-vin10t7:1054": "501.",
  "tika-vin10t7:1055": " Suttuddesamadhiṭṭhānaṃ, karonto vā uposathaṃ;",
  "tika-vin10t7:1056": "Gaṇo vāpajjatāpattiṃ, na saṅgho na ca puggalo.",
  "tika-vin10t7:1057": "502.",
  "tika-vin10t7:1058": " Suttuddesaṃ karonto vā, eko pana uposathaṃ;",
  "tika-vin10t7:1059": "Puggalopajjatāpattiṃ, na ca saṅgho gaṇo na ca.",
  "tika-vin10t7:1060": "503.",
  "tika-vin10t7:1061": " Āpajjati gilānova, nāgilāno kathaṃ pana;",
  "tika-vin10t7:1062": "Āpajjatāgilānova, no gilāno ubhopi ca?",
  "tika-vin10t7:1063": "504.",
  "tika-vin10t7:1064": " Bhesajjena panaññena, atthe sati ca yo pana;",
  "tika-vin10t7:1065": "Viññāpeti tadaññaṃ so, āpajjati akallako.",
  "tika-vin10t7:1066": "505.",
  "tika-vin10t7:1067": " Na bhesajjena atthepi, bhesajjaṃ viññāpeti ce;",
  "tika-vin10t7:1068": "Āpajjatāgilānova, sesaṃ pana ubhopi ca.",
  "tika-vin10t7:1069": "506.",
  "tika-vin10t7:1070": " Atthāpatti hi antova, na bahiddhā, tathā bahi;",
  "tika-vin10t7:1071": "Āpajjati, na cevanto, atthāpattubhayatthapi.",
  "tika-vin10t7:1072": "507.",
  "tika-vin10t7:1073": " Anupakhajja seyyaṃ tu, kappento pana kevalaṃ;",
  "tika-vin10t7:1074": "Āpajjati panāpattiṃ, antoyeva ca, no bahi.",
  "tika-vin10t7:1075": "508.",
  "tika-vin10t7:1076": " Ajjhokāse tu mañcādiṃ, santharitvāna pakkamaṃ;",
  "tika-vin10t7:1077": "Bahiyeva ca, no anto, sesaṃ panubhayatthapi.",
  "tika-vin10t7:1078": "509.",
  "tika-vin10t7:1079": " Antosīmāyevāpattiṃ, bahisīmāya neva ca;",
  "tika-vin10t7:1080": "Bahisīmāya, no anto-sīmāya, ubhayatthapi.",
  "tika-vin10t7:1081": "510.",
  "tika-vin10t7:1082": " Sachattupāhano =12 bhikkhu, pavisanto tapodhano;",
  "tika-vin10t7:1083": "Upacārasīmokkante, anto āpajjate pana.",
  "tika-vin10t7:1084": "511.",
  "tika-vin10t7:1085": " Gamiko dārubhaṇḍādiṃ, paṭisāmanavattakaṃ;",
  "tika-vin10t7:1086": "Apūretvāna gacchanto, upacārassatikkame.",
  "tika-vin10t7:1087": "512.",
  "tika-vin10t7:1088": " Āpajjati panāpattiṃ, bahisīmāyayeva so;",
  "tika-vin10t7:1089": "Sesamāpajjate anto-bahisīmāya sabbaso.",
  "tika-vin10t7:1090": "Tikakathā.",
  "tika-vin10t7:1091": "513.",
  "tika-vin10t7:1092": " Sakavācāya āpanno, paravācāya sujjhati;",
  "tika-vin10t7:1093": "Paravācāya āpanno, sakavācāya sujjhati.",
  "tika-vin10t7:1094": "514.",
  "tika-vin10t7:1095": " Sakavācāya āpanno, sakavācāya sujjhati;",
  "tika-vin10t7:1096": "Paravācāya āpanno, paravācāya sujjhati.",
  "tika-vin10t7:1097": "515.",
  "tika-vin10t7:1098": " Vacīdvārikamāpattiṃ , āpanno sakavācato;",
  "tika-vin10t7:1099": "Tiṇavatthārakaṃ gantvā, paravācāya sujjhati.",
  "tika-vin10t7:1100": "516.",
  "tika-vin10t7:1101": " Tathā appaṭinissagge, pāpikāya hi diṭṭhiyā;",
  "tika-vin10t7:1102": "Parassa kammavācāya, āpajjitvāna vajjataṃ.",
  "tika-vin10t7:1103": "517.",
  "tika-vin10t7:1104": " Desento bhikkhuno mūle, sakavācāya sujjhati;",
  "tika-vin10t7:1105": "Vacīdvārikamāpattiṃ, āpanno bhikkhusantike.",
  "tika-vin10t7:1106": "518.",
  "tika-vin10t7:1107": " Desetvā taṃ visujjhanto, sakavācāya sujjhati;",
  "tika-vin10t7:1108": "Saṅghādisesamāpattiṃ, yāvatatiyakaṃ pana.",
  "tika-vin10t7:1109": "519.",
  "tika-vin10t7:1110": " Parassa kammavācāya, āpajjitvā tathā puna;",
  "tika-vin10t7:1111": "Parassa parivāsādi-kammavācāya sujjhati.",
  "tika-vin10t7:1112": "520.",
  "tika-vin10t7:1113": " Kāyenāpajjatāpattiṃ, vācāya ca visujjhati;",
  "tika-vin10t7:1114": "Vācāyāpajjatāpattiṃ, kāyena ca visujjhati.",
  "tika-vin10t7:1115": "521.",
  "tika-vin10t7:1116": " Kāyenāpajjatāpattiṃ, kāyeneva visujjhati;",
  "tika-vin10t7:1117": "Vācāyāpajjatāpattiṃ, vācāyeva visujjhati.",
  "tika-vin10t7:1118": "522.",
  "tika-vin10t7:1119": " Kāyadvārikamāpattiṃ, kāyenāpajjate, puna;",
  "tika-vin10t7:1120": "Desento taṃ panāpattiṃ, vācāyeva visujjhati.",
  "tika-vin10t7:1121": "523.",
  "tika-vin10t7:1122": " Vacīdvārikamāpattiṃ =13, āpajjitvāna vācato;",
  "tika-vin10t7:1123": "Tiṇavatthārakaṃ gantvā, kāyeneva visujjhati.",
  "tika-vin10t7:1124": "524.",
  "tika-vin10t7:1125": " Kāyadvārikamāpattiṃ, āpajjitvāna kāyato;",
  "tika-vin10t7:1126": "Tiṇavatthārakaṃ gantvā, kāyeneva visujjhati.",
  "tika-vin10t7:1127": "525.",
  "tika-vin10t7:1128": " Vacīdvārikamāpattiṃ, āpajjitvā tapodhano;",
  "tika-vin10t7:1129": "Tameva pana desento, vācāyeva visujjhati.",
  "tika-vin10t7:1130": "526.",
  "tika-vin10t7:1131": " Sutto āpajjatāpattiṃ, paṭibuddho visujjhati;",
  "tika-vin10t7:1132": "Āpanno paṭibuddhova, sutto sujjhati so kathaṃ?",
  "tika-vin10t7:1133": "527.",
  "tika-vin10t7:1134": " Sutto āpajjatāpattiṃ, suttoyeva visujjhati;",
  "tika-vin10t7:1135": "Paṭibuddhova āpanno, paṭibuddho visujjhati?",
  "tika-vin10t7:1136": "528.",
  "tika-vin10t7:1137": " Sagāraseyyakādiṃ tu, sutto āpajjate naro;",
  "tika-vin10t7:1138": "Desento pana taṃ ñatvā, paṭibuddho visujjhati.",
  "tika-vin10t7:1139": "529.",
  "tika-vin10t7:1140": " Āpajjitvāna jagganto, tiṇavatthārake pana;",
  "tika-vin10t7:1141": "Samathe tu sayantova, sutto vuṭṭhāti nāma so.",
  "tika-vin10t7:1142": "530.",
  "tika-vin10t7:1143": " Sagāraseyyakādiṃ tu, sutto āpajjate naro;",
  "tika-vin10t7:1144": "Sayanto tiṇavatthāre, suttoyeva visujjhati.",
  "tika-vin10t7:1145": "531.",
  "tika-vin10t7:1146": " Āpajjitvā panāpattiṃ, jagganto pana kevalaṃ;",
  "tika-vin10t7:1147": "Desento pana taṃ pacchā, paṭibuddho visujjhati.",
  "tika-vin10t7:1148": "532.",
  "tika-vin10t7:1149": " Āpajjitvā acittova, sacittova visujjhati;",
  "tika-vin10t7:1150": "Āpajjitvā sacittova, acittova visujjhati.",
  "tika-vin10t7:1151": "533.",
  "tika-vin10t7:1152": " Āpajjitvā acittova, acittova visujjhati;",
  "tika-vin10t7:1153": "Āpajjitvā sacittova, sacittova visujjhati.",
  "tika-vin10t7:1154": "534.",
  "tika-vin10t7:1155": " Acitto, cittakāpattiṃ, āpajjitvā tapodhano;",
  "tika-vin10t7:1156": "Pacchā taṃ pana desento, sacittova visujjhati.",
  "tika-vin10t7:1157": "535.",
  "tika-vin10t7:1158": " Tathā sacittakāpattiṃ, āpajjitvā sacittako;",
  "tika-vin10t7:1159": "Sayanto tiṇavatthāre, acittova visujjhati.",
  "tika-vin10t7:1160": "536.",
  "tika-vin10t7:1161": " Evamevaṃ amissetvā, pacchimaṃ tu padadvayaṃ;",
  "tika-vin10t7:1162": "Ettha vuttānusārena, veditabbaṃ vibhāvinā.",
  "tika-vin10t7:1163": "537.",
  "tika-vin10t7:1164": " Āpajjati =14 ca kammena, akammena visujjhati;",
  "tika-vin10t7:1165": "Āpajjati akammena, kammeneva visujjhati.",
  "tika-vin10t7:1166": "538.",
  "tika-vin10t7:1167": " Kammenāpajjatāpattiṃ, kammeneva visujjhati;",
  "tika-vin10t7:1168": "Āpajjati akammena, akammena visujjhati.",
  "tika-vin10t7:1169": "539.",
  "tika-vin10t7:1170": " Accajaṃ pāpikaṃ diṭṭhiṃ, āpajjitvāna kammato;",
  "tika-vin10t7:1171": "Desento pana taṃ pacchā, akammena visujjhati.",
  "tika-vin10t7:1172": "540.",
  "tika-vin10t7:1173": " Visaṭṭhiādikāpattiṃ , āpajjitvā akammato;",
  "tika-vin10t7:1174": "Parisujjhati kammena, parivāsādinā pana.",
  "tika-vin10t7:1175": "541.",
  "tika-vin10t7:1176": " Samanubhāsanaṃ bhikkhu, āpajjati ca kammato;",
  "tika-vin10t7:1177": "Parivāsādinā pacchā, kammeneva visujjhati.",
  "tika-vin10t7:1178": "542.",
  "tika-vin10t7:1179": " Avasesaṃ panāpattiṃ, āpajjati akammato;",
  "tika-vin10t7:1180": "Desento pana taṃ pacchā, akammeneva sujjhati.",
  "tika-vin10t7:1181": "543.",
  "tika-vin10t7:1182": " Sammukhāpattimāpanno, visujjhati asammukhā;",
  "tika-vin10t7:1183": "Asammukhāpi āpanno, sammukhāva visujjhati.",
  "tika-vin10t7:1184": "544.",
  "tika-vin10t7:1185": " Sammukhāpattimāpanno, sammukhāva visujjhati;",
  "tika-vin10t7:1186": "Asammukhāva āpanno, visujjhati asammukhā.",
  "tika-vin10t7:1187": "545.",
  "tika-vin10t7:1188": " Accajaṃ pāpakaṃ diṭṭhiṃ, āpanno saṅghasammukhe;",
  "tika-vin10t7:1189": "Vuṭṭhānakāle saṅghena, kiñci kammaṃ na vijjati.",
  "tika-vin10t7:1190": "546.",
  "tika-vin10t7:1191": " Visaṭṭhiādikāpattiṃ, āpajjitvā asammukhā;",
  "tika-vin10t7:1192": "Saṅghasammukhatoyeva, visujjhati na caññathā.",
  "tika-vin10t7:1193": "547.",
  "tika-vin10t7:1194": " Samanubhāsanaṃ saṅgha-sammukhāpajjate, puna;",
  "tika-vin10t7:1195": "Saṅghassa sammukhāyeva, visujjhati, na caññathā.",
  "tika-vin10t7:1196": "548.",
  "tika-vin10t7:1197": " Musāvādādikaṃ sesaṃ, āpajjati asammukhā;",
  "tika-vin10t7:1198": "Taṃ pacchā pana desento, visujjhati asammukhā.",
  "tika-vin10t7:1199": "549.",
  "tika-vin10t7:1200": " Ajānantova āpanno, jānantova visujjhati;",
  "tika-vin10t7:1201": "Jānanto pana āpanno, ajānanto visujjhati.",
  "tika-vin10t7:1202": "550.",
  "tika-vin10t7:1203": " Ajānantova āpanno, ajānanto visujjhati;",
  "tika-vin10t7:1204": "Jānanto pana āpanno, jānantova visujjhati.",
  "tika-vin10t7:1205": "551.",
  "tika-vin10t7:1206": " Acittakacatukkena =15, sadisaṃ sabbathā idaṃ;",
  "tika-vin10t7:1207": "Ajānantacatukkanti, veditabbaṃ vibhāvinā.",
  "tika-vin10t7:1208": "552.",
  "tika-vin10t7:1209": " Āgantukova āpattiṃ, āpajjati, na cetaro;",
  "tika-vin10t7:1210": "Āvāsikova āpattiṃ, āpajjati, na cetaro.",
  "tika-vin10t7:1211": "553.",
  "tika-vin10t7:1212": " Āgantuko tathāvāsi-kopi āpajjare ubho;",
  "tika-vin10t7:1213": "Atthāpatti ca sesaṃ tu, ubho nāpajjare pana.",
  "tika-vin10t7:1214": "554.",
  "tika-vin10t7:1215": " Sachattupāhano ceva, sasīsaṃ pārutopi ca;",
  "tika-vin10t7:1216": "Vihāraṃ pavisanto ca, vicarantopi tattha ca.",
  "tika-vin10t7:1217": "555.",
  "tika-vin10t7:1218": " Āgantukova āpattiṃ, āpajjati, na cetaro;",
  "tika-vin10t7:1219": "Āvāsavattamāvāsī, akarontova dosavā.",
  "tika-vin10t7:1220": "556.",
  "tika-vin10t7:1221": " Na cevāgantuko, sesa-māpajjanti ubhopi ca;",
  "tika-vin10t7:1222": "Asādhāraṇamāpattiṃ, nāpajjanti ubhopi ca.",
  "tika-vin10t7:1223": "557.",
  "tika-vin10t7:1224": " Vatthunānattatā atthi, natthi āpattinānatā;",
  "tika-vin10t7:1225": "Atthi āpattinānattaṃ, natthi vatthussa nānatā.",
  "tika-vin10t7:1226": "558.",
  "tika-vin10t7:1227": " Vatthunānattatā ceva, atthi āpattinānatā;",
  "tika-vin10t7:1228": "Nevatthi vatthunānattaṃ, no ca āpattinānatā.",
  "tika-vin10t7:1229": "559.",
  "tika-vin10t7:1230": " Pārājikacatukkassa, vatthunānattatā matā;",
  "tika-vin10t7:1231": "Āpattinānatā natthi, sesāpattīsvayaṃ nayo.",
  "tika-vin10t7:1232": "560.",
  "tika-vin10t7:1233": " Samaṇo samaṇī kāya-saṃsaggaṃ tu karonti ce;",
  "tika-vin10t7:1234": "Saṅghādiseso bhikkhussa, bhikkhuniyā parājayo.",
  "tika-vin10t7:1235": "561.",
  "tika-vin10t7:1236": " Evaṃ āpattinānattaṃ, natthi vatthussa nānatā;",
  "tika-vin10t7:1237": "Kāyassa pana saṃsaggo, ubhinnaṃ vatthu hoti hi.",
  "tika-vin10t7:1238": "562.",
  "tika-vin10t7:1239": " Tatheva lasuṇassāpi, khādane bhikkhunī pana;",
  "tika-vin10t7:1240": "Āpajjati hi pācittiṃ, bhikkhuno hoti dukkaṭaṃ.",
  "tika-vin10t7:1241": "563.",
  "tika-vin10t7:1242": " Pārājikānaṃ pana ce catunnaṃ;",
  "tika-vin10t7:1243": "Saṅghādisesehi ca terasehi;",
  "tika-vin10t7:1244": "Hoteva vatthussa ca nānabhāvo;",
  "tika-vin10t7:1245": "Āpattiyā ceva hi nānabhāvo.",
  "tika-vin10t7:1246": "564.",
  "tika-vin10t7:1247": " Pārājikāni =16 cattāri, āpajjantānamekato;",
  "tika-vin10t7:1248": "Bhikkhunīsamaṇānaṃ tu, ubhinnaṃ pana sabbaso.",
  "tika-vin10t7:1249": "565.",
  "tika-vin10t7:1250": " Vatthussa natthi nānattaṃ, natthi āpattinānatā;",
  "tika-vin10t7:1251": "Visuṃ panāpajjantesu, ayameva vinicchayo.",
  "tika-vin10t7:1252": "566.",
  "tika-vin10t7:1253": " Atthi vatthusabhāgattaṃ, natthāpattisabhāgatā;",
  "tika-vin10t7:1254": "Atthāpattisabhāgatā, natthi vatthusabhāgatā.",
  "tika-vin10t7:1255": "567.",
  "tika-vin10t7:1256": " Atthi vatthusabhāgattaṃ, atthāpattisabhāgatā;",
  "tika-vin10t7:1257": "Natthi vatthusabhāgattaṃ, natthāpattisabhāgatā.",
  "tika-vin10t7:1258": "568.",
  "tika-vin10t7:1259": " Bhikkhūnaṃ bhikkhunīnañca, kāyasaṃsaggake sati;",
  "tika-vin10t7:1260": "Atthi vatthusabhāgattaṃ, natthāpattisabhāgatā.",
  "tika-vin10t7:1261": "569.",
  "tika-vin10t7:1262": " Ādito pana bhikkhussa, catūsvantimavatthusu;",
  "tika-vin10t7:1263": "Siyāpattisabhāgattaṃ, na ca vatthusabhāgatā.",
  "tika-vin10t7:1264": "570.",
  "tika-vin10t7:1265": " Bhikkhūnaṃ bhikkhunīnañca, catūsvanti mavatthusu;",
  "tika-vin10t7:1266": "Atthi vatthusabhāgattaṃ, atthāpattisabhāgatā.",
  "tika-vin10t7:1267": "571.",
  "tika-vin10t7:1268": " Sādhāraṇāsu sabbāsu, āpattīsvapyayaṃ nayo;",
  "tika-vin10t7:1269": "Asādhāraṇāsu nevatthi, vatthāpattisabhāgatā.",
  "tika-vin10t7:1270": "572.",
  "tika-vin10t7:1271": " Atthāpatti upajjhāye, neva saddhivihārike;",
  "tika-vin10t7:1272": "Atthi saddhivihārasmiṃ, upajjhāye na vijjati.",
  "tika-vin10t7:1273": "573.",
  "tika-vin10t7:1274": " Atthāpatti upajjhāye, tathā saddhivihārike;",
  "tika-vin10t7:1275": "Nevāpatti upajjhāye, neva saddhivihārike.",
  "tika-vin10t7:1276": "574.",
  "tika-vin10t7:1277": " Upajjhāyena kattabba-vattassākaraṇe pana;",
  "tika-vin10t7:1278": "Upajjhāyo phuse vajjaṃ, na ca saddhivihāriko.",
  "tika-vin10t7:1279": "575.",
  "tika-vin10t7:1280": " Upajjhāyassa kattabba-vattassākaraṇe pana;",
  "tika-vin10t7:1281": "Natthāpatti upajjhāye, atthi saddhivihārike.",
  "tika-vin10t7:1282": "576.",
  "tika-vin10t7:1283": " Sesaṃ panidha āpattiṃ, āpajjanti ubhopi ca;",
  "tika-vin10t7:1284": "Asādhāraṇamāpattiṃ, nāpajjanti ubhopi ca.",
  "tika-vin10t7:1285": "577.",
  "tika-vin10t7:1286": " Ādiyanto garuṃ dosaṃ, payojento lahuṃ phuse;",
  "tika-vin10t7:1287": "Ādiyanto lahuṃ dosaṃ, payojento garuṃ phuse.",
  "tika-vin10t7:1288": "578.",
  "tika-vin10t7:1289": " Ādiyanto =17 payojento, garukeyeva tiṭṭhati;",
  "tika-vin10t7:1290": "Ādiyanto payojento, lahukeyeva tiṭṭhati.",
  "tika-vin10t7:1291": "579.",
  "tika-vin10t7:1292": " Pādaṃ vāpi tato uddhaṃ, ādiyanto garuṃ phuse;",
  "tika-vin10t7:1293": "‘‘Gaṇhā’’ti ūnakaṃ pādaṃ, āṇāpento lahuṃ phuse.",
  "tika-vin10t7:1294": "580.",
  "tika-vin10t7:1295": " Eteneva upāyena, sesakampi padattayaṃ;",
  "tika-vin10t7:1296": "Atthasambhavatoyeva, veditabbaṃ vibhāvinā.",
  "tika-vin10t7:1297": "581.",
  "tika-vin10t7:1298": " Kāleyeva panāpatti, no vikāle kathaṃ siyā?",
  "tika-vin10t7:1299": "Vikāleyeva āpatti, na ca kāle kathaṃ siyā?",
  "tika-vin10t7:1300": "582.",
  "tika-vin10t7:1301": " Atthāpatti hi kāle ca, vikāle ca pakāsitā?",
  "tika-vin10t7:1302": "Neva kāle vikāle ca, atthāpatti pakāsitā?",
  "tika-vin10t7:1303": "583.",
  "tika-vin10t7:1304": " Pavāretvāna bhuñjanto, kāle anatirittakaṃ;",
  "tika-vin10t7:1305": "Kāle āpajjatāpattiṃ, na vikāleti dīpaye.",
  "tika-vin10t7:1306": "584.",
  "tika-vin10t7:1307": " Vikālabhojanāpattiṃ, vikāle na ca kālake;",
  "tika-vin10t7:1308": "Sesaṃ kāle vikāle ca, āpajjati, na saṃsayo.",
  "tika-vin10t7:1309": "585.",
  "tika-vin10t7:1310": " Asādhāraṇamāpattiṃ, bhikkhunīnaṃ vasā pana;",
  "tika-vin10t7:1311": "Nevāpajjati kālepi, no vikālepi sabbadā.",
  "tika-vin10t7:1312": "586.",
  "tika-vin10t7:1313": " Kiṃ paṭiggahitaṃ kāle, no vikāle tu kappati?",
  "tika-vin10t7:1314": "Vikāle kiñca no kāle, gahitaṃ pana kappati?",
  "tika-vin10t7:1315": "587.",
  "tika-vin10t7:1316": " Kāle ceva vikāle ca, kiṃ nāma vada kappati?",
  "tika-vin10t7:1317": "Neva kāle ca kiṃ nāma, no vikāle ca kappati?",
  "tika-vin10t7:1318": "588.",
  "tika-vin10t7:1319": " Āmisaṃ tu purebhattaṃ, paṭiggahitakaṃ pana;",
  "tika-vin10t7:1320": "Kāleyeva tu bhikkhūnaṃ, no vikāle tu kappati.",
  "tika-vin10t7:1321": "589.",
  "tika-vin10t7:1322": " Pānakaṃ tu vikālasmiṃ, paṭiggahitakaṃ pana;",
  "tika-vin10t7:1323": "Vikāleyeva kāle ca, aparajju na kappati.",
  "tika-vin10t7:1324": "590.",
  "tika-vin10t7:1325": " Sattāhakālikañceva , catutthaṃ yāvajīvikaṃ;",
  "tika-vin10t7:1326": "Kāle ceva vikāle ca, kappatīti viniddise.",
  "tika-vin10t7:1327": "591.",
  "tika-vin10t7:1328": " Attano attano kāla-matītaṃ kālikattayaṃ;",
  "tika-vin10t7:1329": "Maṃsaṃ akappiyañceva, tathā uggahitampi ca.",
  "tika-vin10t7:1330": "592.",
  "tika-vin10t7:1331": " Kuladūsanakammādiṃ =18, katvā uppannabhojanaṃ;",
  "tika-vin10t7:1332": "Kāle ceva vikāle ca, na ca kappati bhikkhuno.",
  "tika-vin10t7:1333": "593.",
  "tika-vin10t7:1334": " Paccantimesu desesu, āpajjati na majjhime;",
  "tika-vin10t7:1335": "Majjhime pana desasmiṃ, na ca paccantimesu hi.",
  "tika-vin10t7:1336": "594.",
  "tika-vin10t7:1337": " Paccantimesu desesu, āpajjati ca majjhime;",
  "tika-vin10t7:1338": "Paccantimesu desesu, nāpajjati na majjhime.",
  "tika-vin10t7:1339": "595.",
  "tika-vin10t7:1340": " Sīmaṃ samudde bandhanto, bhikkhu paccantimesu hi;",
  "tika-vin10t7:1341": "Āpajjati panāpattiṃ, na cāpajjati majjhime.",
  "tika-vin10t7:1342": "596.",
  "tika-vin10t7:1343": " Gaṇena pañcavaggena, karonto upasampadaṃ;",
  "tika-vin10t7:1344": "Cammattharaṇaṃ dhuvanhānaṃ, saguṇaṅguṇupāhanaṃ.",
  "tika-vin10t7:1345": "597.",
  "tika-vin10t7:1346": " Dhārento majjhime vajjaṃ, phuse paccantimesu no;",
  "tika-vin10t7:1347": "Avasesaṃ panāpattiṃ, āpajjatūbhayatthapi.",
  "tika-vin10t7:1348": "598.",
  "tika-vin10t7:1349": " Asādhāraṇaāpattiṃ, bhikkhunīnaṃ vasā pana;",
  "tika-vin10t7:1350": "Paccantimesu vā bhikkhu, nāpajjati na majjhime.",
  "tika-vin10t7:1351": "599.",
  "tika-vin10t7:1352": " Paccantimesu desesu, kappate na ca majjhime;",
  "tika-vin10t7:1353": "Kappate, majjhime dese, no ca paccantimesu hi.",
  "tika-vin10t7:1354": "600.",
  "tika-vin10t7:1355": " Paccantimesu desesu, kappate, majjhimepi kiṃ?",
  "tika-vin10t7:1356": "Paccantimesu cevāpi, kiṃ na kappati majjhime?",
  "tika-vin10t7:1357": "601.",
  "tika-vin10t7:1358": " Paccantimesu desesu, vuttaṃ vatthu catubbidhaṃ;",
  "tika-vin10t7:1359": "Niddise kappatī ceva, na ca kappati majjhime.",
  "tika-vin10t7:1360": "602.",
  "tika-vin10t7:1361": " ‘‘Idaṃ catubbidhaṃ vatthu, desasmiṃ pana majjhime;",
  "tika-vin10t7:1362": "Na kappatī’’ti vuttañhi, ‘‘majjhimeyeva kappati’’.",
  "tika-vin10t7:1363": "603.",
  "tika-vin10t7:1364": " Paccantimesu desesu, evaṃ vuttaṃ na kappati;",
  "tika-vin10t7:1365": "Pañcaloṇādikaṃ sesaṃ, ubhayatthapi kappati.",
  "tika-vin10t7:1366": "604.",
  "tika-vin10t7:1367": " Akappiyanti yaṃ nāma, paṭikkhittaṃ mahesinā;",
  "tika-vin10t7:1368": "Ubhayatthapi taṃ sabbaṃ, na ca kappati bhikkhuno.",
  "tika-vin10t7:1369": "605.",
  "tika-vin10t7:1370": " Anto āpajjatāpattiṃ, āpajjati ca, no bahi;",
  "tika-vin10t7:1371": "Bahi āpajjatāpattiṃ, na ca anto kudācanaṃ.",
  "tika-vin10t7:1372": "606.",
  "tika-vin10t7:1373": " Āpajjati =19 pananto ca, bahi cevubhayatthapi;",
  "tika-vin10t7:1374": "Neva anto ca āpattiṃ, āpajjati ca, no bahi.",
  "tika-vin10t7:1375": "607.",
  "tika-vin10t7:1376": " Anupakhajjaseyyādiṃ, antoyeva ca, no bahi;",
  "tika-vin10t7:1377": "Saṅghikaṃ pana mañcādiṃ, ajjhokāse tu kiñcipi.",
  "tika-vin10t7:1378": "608.",
  "tika-vin10t7:1379": " Nikkhipitvāna gacchanto, no anto, bahiyeva ca;",
  "tika-vin10t7:1380": "Sesamāpajjatāpattiṃ, anto ceva tathā bahi.",
  "tika-vin10t7:1381": "609.",
  "tika-vin10t7:1382": " Asādhāraṇamāpattiṃ, bhikkhunīnaṃ vasā pana;",
  "tika-vin10t7:1383": "Nevāpajjati antopi, na bahiddhāpi sabbathā.",
  "tika-vin10t7:1384": "610.",
  "tika-vin10t7:1385": " Gāme āpajjatāpattiṃ, no araññe kathaṃ vada?",
  "tika-vin10t7:1386": "Āpajjati araññasmiṃ, na ca gāme kathaṃ vada?",
  "tika-vin10t7:1387": "611.",
  "tika-vin10t7:1388": " Āpajjati ca gāmepi, araññepi kathaṃ vada?",
  "tika-vin10t7:1389": "Nevāpajjati gāmepi, no araññe kathaṃ vada?",
  "tika-vin10t7:1390": "612.",
  "tika-vin10t7:1391": " Antaragharasaṃyuttā, sekkhapaññattiyo pana;",
  "tika-vin10t7:1392": "Āpajjati hi taṃ bhikkhu, gāmasmiṃ, no araññake.",
  "tika-vin10t7:1393": "613.",
  "tika-vin10t7:1394": " Agaṇā aruṇaṃ nāma, uṭṭhāpentī ca bhikkhunī;",
  "tika-vin10t7:1395": "Āpajjati panāpattiṃ, araññe, no ca gāmake.",
  "tika-vin10t7:1396": "614.",
  "tika-vin10t7:1397": " Musāvādādimāpattiṃ , āpajjatūbhayatthapi;",
  "tika-vin10t7:1398": "Asādhāraṇamāpattiṃ, āpajjati na katthaci.",
  "tika-vin10t7:1399": "615.",
  "tika-vin10t7:1400": " Āpajjati gilānova, nāgilāno kudācanaṃ;",
  "tika-vin10t7:1401": "Agilānova āpattiṃ, phuse, no ca gilānako.",
  "tika-vin10t7:1402": "616.",
  "tika-vin10t7:1403": " Agilāno gilāno ca, āpajjanti ubhopi ca;",
  "tika-vin10t7:1404": "Nāpajjanti gilāno ca, agilāno ubhopi ca.",
  "tika-vin10t7:1405": "617.",
  "tika-vin10t7:1406": " Bhesajjena panaññena, atthe sati ca yo pana;",
  "tika-vin10t7:1407": "Viññāpeti tadaññaṃ so, āpajjati akallako.",
  "tika-vin10t7:1408": "618.",
  "tika-vin10t7:1409": " Na bhesajjena atthepi, bhesajjaṃ viññāpeti ce;",
  "tika-vin10t7:1410": "Āpajjatāgilānova, āpattiṃ lolamānaso.",
  "tika-vin10t7:1411": "619.",
  "tika-vin10t7:1412": " Musāvādādikaṃ sesaṃ, āpajjanti ubhopi ca;",
  "tika-vin10t7:1413": "Asādhāraṇamāpattiṃ, nāpajjanti ubhopi ca.",
  "tika-vin10t7:1414": "Catukkakathā.",
  "tika-vin10t7:1415": "620.",
  "tika-vin10t7:1416": " Pañca =20 āpattiyo honti, musāvādassa kāraṇā;",
  "tika-vin10t7:1417": "Pārājikaṃ garuṃthulla-ccayaṃ pācitti dukkaṭaṃ.",
  "tika-vin10t7:1418": "621.",
  "tika-vin10t7:1419": " Ānisaṃsā panuddiṭṭhā, pañceva kathinatthare;",
  "tika-vin10t7:1420": "Anāmantāsamādāna-caraṇaṃ gaṇabhojanaṃ.",
  "tika-vin10t7:1421": "622.",
  "tika-vin10t7:1422": " Yo tattha cīvaruppādo, so ca nesaṃ bhavissati;",
  "tika-vin10t7:1423": "Cīvaraṃ yāvadatthañca, gahetumpi ca vaṭṭati.",
  "tika-vin10t7:1424": "623.",
  "tika-vin10t7:1425": " Telaṃ pañcavidhaṃ vuttaṃ, nippapañcena satthunā;",
  "tika-vin10t7:1426": "Vasā madhukaeraṇḍa-tilasāsapasambhavaṃ.",
  "tika-vin10t7:1427": "624.",
  "tika-vin10t7:1428": " Acchamacchavasā ceva, susukā sūkarassa ca;",
  "tika-vin10t7:1429": "Gadrabhassa vasā ceti, vasā pañcavidhā matā.",
  "tika-vin10t7:1430": "625.",
  "tika-vin10t7:1431": " Mūlakhandhaggabījāni , phaḷubījañca paṇḍito;",
  "tika-vin10t7:1432": "Pañcamaṃ bījabījanti, pañca bījāni dīpaye.",
  "tika-vin10t7:1433": "626.",
  "tika-vin10t7:1434": " Phalaṃ samaṇakappehi, paribhuñjeyya pañcahi;",
  "tika-vin10t7:1435": "Aggisatthanakhakkantaṃ, abījubbaṭṭabījakaṃ.",
  "tika-vin10t7:1436": "627.",
  "tika-vin10t7:1437": " Paṇṇuṇṇatiṇacoḷānaṃ, vākassa ca vasenidha;",
  "tika-vin10t7:1438": "Bhisiyo bhāsitā pañca, muninā mohanāsinā.",
  "tika-vin10t7:1439": "628.",
  "tika-vin10t7:1440": " Pavāraṇāpi pañceva, odanādīhi pañcahi;",
  "tika-vin10t7:1441": "Paṭiggāhāpi pañceva, kāyādigahaṇena ca.",
  "tika-vin10t7:1442": "629.",
  "tika-vin10t7:1443": " Pañcānisaṃsā vinayaññukasmiṃ;",
  "tika-vin10t7:1444": "Mahesinā kāruṇikena vuttā;",
  "tika-vin10t7:1445": "Surakkhitaṃ hoti sakañca sīlaṃ;",
  "tika-vin10t7:1446": "Kukkuccamaññassa nirākaroti.",
  "tika-vin10t7:1447": "630.",
  "tika-vin10t7:1448": " Visārado bhāsati saṅghamajjhe;",
  "tika-vin10t7:1449": "Sukhena niggaṇhati veribhikkhū;",
  "tika-vin10t7:1450": "Dhammassa ceva ṭhitiyā pavatto;",
  "tika-vin10t7:1451": "Tasmādaraṃ tattha kareyya dhīro.",
  "tika-vin10t7:1452": "Pañcakakathā.",
  "tika-vin10t7:1453": "631.",
  "tika-vin10t7:1454": " Chavacchedanakā =21 vuttā, chaḷabhiññena tādinā;",
  "tika-vin10t7:1455": "Mañcapīṭhamatikkanta-pamāṇañca nisīdanaṃ.",
  "tika-vin10t7:1456": "632.",
  "tika-vin10t7:1457": " Tathā kaṇḍupaṭicchādī, vassasāṭikacīvaraṃ;",
  "tika-vin10t7:1458": "Cīvaraṃ sugatassāpi, cīvarena pamāṇakaṃ.",
  "tika-vin10t7:1459": "633.",
  "tika-vin10t7:1460": " Chahākārehi āpattiṃ, āpajjati na aññathā;",
  "tika-vin10t7:1461": "Alajjitāya aññāṇa-kukkuccehi tatheva ca.",
  "tika-vin10t7:1462": "634.",
  "tika-vin10t7:1463": " Viparitāya saññāya, kappiyepi akappiye;",
  "tika-vin10t7:1464": "Satisammosato ceva, āpajjati, na saṃsayo.",
  "tika-vin10t7:1465": "635.",
  "tika-vin10t7:1466": " Chahi aṅgehi yuttena;",
  "tika-vin10t7:1467": "Upasampādanā pana;",
  "tika-vin10t7:1468": "Kātabbā, nissayo ceva;",
  "tika-vin10t7:1469": "Dātabbo, sāmaṇerako.",
  "tika-vin10t7:1470": "636.",
  "tika-vin10t7:1471": " Bhikkhunāpaṭṭhapetabbo, satataṃ dhammacakkhunā;",
  "tika-vin10t7:1472": "Āpattiṃ pana jānāti, anāpattiṃ garuṃ lahuṃ.",
  "tika-vin10t7:1473": "637.",
  "tika-vin10t7:1474": " Pātimokkhāni vitthārā, ubhayāni panassa hi;",
  "tika-vin10t7:1475": "Svāgatāni bhavanteva, suvibhattāni atthato.",
  "tika-vin10t7:1476": "638.",
  "tika-vin10t7:1477": " Anubyañjanaso ceva, suttaso suvinicchitā;",
  "tika-vin10t7:1478": "Dasavassopi vā hotitirekadasavassiko.",
  "tika-vin10t7:1479": "Chakkakathā.",
  "tika-vin10t7:1480": "639.",
  "tika-vin10t7:1481": " Satta sāmīciyo vuttā, satteva samathāpi ca;",
  "tika-vin10t7:1482": "Paññattāpattiyo satta, sattabojjhaṅgadassinā.",
  "tika-vin10t7:1483": "Sattakakathā.",
  "tika-vin10t7:1484": "640.",
  "tika-vin10t7:1485": " Kulāni idha dūseti, ākārehi panaṭṭhahi;",
  "tika-vin10t7:1486": "Pupphena ca phalenāpi, cuṇṇenapi ca dūsako.",
  "tika-vin10t7:1487": "641.",
  "tika-vin10t7:1488": " Mattikādantakaṭṭhehi, veḷuyā vejjikāyapi;",
  "tika-vin10t7:1489": "Jaṅghapesanikenāpi, ājīvasseva kāraṇā.",
  "tika-vin10t7:1490": "642.",
  "tika-vin10t7:1491": " Aṭṭhevānatirittāpi , atirittāpi aṭṭha ca;",
  "tika-vin10t7:1492": "Akappiyakataṃ cevāgahituccāritampi ca.",
  "tika-vin10t7:1493": "643.",
  "tika-vin10t7:1494": " Kataṃ ahatthapāsepi, na ca bhuttāvinā kataṃ;",
  "tika-vin10t7:1495": "Pavāritena yañceva, kataṃ bhuttāvināpi ca.",
  "tika-vin10t7:1496": "644.",
  "tika-vin10t7:1497": " Āsanā vuṭṭhitenāpi, atirittakatampi ca;",
  "tika-vin10t7:1498": "Avuttamalametanti, na gilānātirittakaṃ.",
  "tika-vin10t7:1499": "645.",
  "tika-vin10t7:1500": " Ime aṭṭheva niddiṭṭhā, ñeyyā anatirittakā;",
  "tika-vin10t7:1501": "Atirittā panetesaṃ, paṭikkhepena dīpitā.",
  "tika-vin10t7:1502": "646.",
  "tika-vin10t7:1503": " Sahapubbapayogesu, dukkaṭaṃ ñātañattisu;",
  "tika-vin10t7:1504": "Durūpaciṇṇe āmāse, dukkaṭaṃ paṭisāvane.",
  "tika-vin10t7:1505": "647.",
  "tika-vin10t7:1506": " Aṭṭhamaṃ pana niddiṭṭhaṃ, tathā vinayadukkaṭaṃ;",
  "tika-vin10t7:1507": "Iti aṭṭhavidhaṃ hoti, sabbameva ca dukkaṭaṃ.",
  "tika-vin10t7:1508": "648.",
  "tika-vin10t7:1509": " Ehibhikkhūpasampadā, saraṇagamanena ca;",
  "tika-vin10t7:1510": "Pañhābyākaraṇovādā, garudhammapaṭiggaho.",
  "tika-vin10t7:1511": "649.",
  "tika-vin10t7:1512": " Tathā ñatticatutthena, kammenevaṭṭhavācikā;",
  "tika-vin10t7:1513": "Dūtena bhikkhunīnanti, aṭṭheva upasampadā.",
  "tika-vin10t7:1514": "650.",
  "tika-vin10t7:1515": " Asaddhammā panaṭṭheva, niddiṭṭhā suddhadiṭṭhinā;",
  "tika-vin10t7:1516": "Aṭṭhevuposathaṅgāni, veditabbāni viññunā.",
  "tika-vin10t7:1517": "651.",
  "tika-vin10t7:1518": " Sakkāro ca asakkāro;",
  "tika-vin10t7:1519": "Lābhālābho yasāyaso;",
  "tika-vin10t7:1520": "Pāpicchā pāpamittattaṃ;",
  "tika-vin10t7:1521": "Asaddhammā panaṭṭhime.",
  "tika-vin10t7:1522": "652.",
  "tika-vin10t7:1523": " Pāṇaṃ na hane, na cādinnamādiye;",
  "tika-vin10t7:1524": "Musā na bhāse, na ca majjapo siyā;",
  "tika-vin10t7:1525": "Abrahmacariyā virameyya methunā;",
  "tika-vin10t7:1526": "Rattiṃ na bhuñjeyya vikālabhojanaṃ.",
  "tika-vin10t7:1527": "653.",
  "tika-vin10t7:1528": " Mālaṃ na dhāre, na ca gandhamācare;",
  "tika-vin10t7:1529": "Mañce chamāyaṃva sayetha santhate;",
  "tika-vin10t7:1530": "Etañhi aṭṭhaṅgikamāhuposathaṃ;",
  "tika-vin10t7:1531": "Buddhena dukkhantagunā pakāsitaṃ.",
  "tika-vin10t7:1532": "654.",
  "tika-vin10t7:1533": " Aṭṭheva pana pānāni, niddiṭṭhāni mahesinā;",
  "tika-vin10t7:1534": "Bhikkhu aṭṭhaṅgasaṃyutto, bhikkhunovādamarahati.",
  "tika-vin10t7:1535": "Aṭṭhakakathā.",
  "tika-vin10t7:1536": "655.",
  "tika-vin10t7:1537": " Bhojanāni paṇītāni, nava vuttāni satthunā;",
  "tika-vin10t7:1538": "Dukkaṭaṃ pana niddiṭṭhaṃ, nava maṃsāni khādato.",
  "tika-vin10t7:1539": "656.",
  "tika-vin10t7:1540": " Pātimokkhassa uddesā, naveva paridīpitā;",
  "tika-vin10t7:1541": "Uposathā navevettha, saṅgho navahi bhijjati.",
  "tika-vin10t7:1542": "Navakakathā.",
  "tika-vin10t7:1543": "657.",
  "tika-vin10t7:1544": " Dasa akkosavatthūni, dasa sikkhāpadāni ca;",
  "tika-vin10t7:1545": "Akappiyāni maṃsāni, dasa sukkāni ve dasa.",
  "tika-vin10t7:1546": "658.",
  "tika-vin10t7:1547": " Jāti nāmañca gottañca, kammaṃ sippañca rogatā;",
  "tika-vin10t7:1548": "Liṅgāpatti kilesā ca, akkosena daseva hi.",
  "tika-vin10t7:1549": "659.",
  "tika-vin10t7:1550": " Dasa ādīnavā rañño, antepurappavesane;",
  "tika-vin10t7:1551": "Dasākārehi saṅghādi-seso channoti dīpito.",
  "tika-vin10t7:1552": "660.",
  "tika-vin10t7:1553": " Dasa kammapathā puññā, apuññāpi tathā dasa;",
  "tika-vin10t7:1554": "Daseva dānavatthūni, daseva ratanāni ca.",
  "tika-vin10t7:1555": "661.",
  "tika-vin10t7:1556": " Annaṃ pānañca vatthañca, mālā gandhavilepanaṃ;",
  "tika-vin10t7:1557": "Yānañca seyyāvasathaṃ, padīpeyyantime dasa.",
  "tika-vin10t7:1558": "662.",
  "tika-vin10t7:1559": " Avandiyā munindena, dīpitā dasa puggalā;",
  "tika-vin10t7:1560": "Daseva paṃsukūlāni, dasa cīvaradhāraṇā.",
  "tika-vin10t7:1561": "663.",
  "tika-vin10t7:1562": " Sosānikaṃ pāpaṇikaṃ, tathā undūrakhāyitaṃ;",
  "tika-vin10t7:1563": "Gokhāyitagginā daḍḍhaṃ, ajikūpacikakhāyitaṃ.",
  "tika-vin10t7:1564": "664.",
  "tika-vin10t7:1565": " Thūpacīvarikañceva, tatheva abhisekiyaṃ;",
  "tika-vin10t7:1566": "Gatapacchāgatañceti, dasadhā paṃsukūlikaṃ.",
  "tika-vin10t7:1567": "665.",
  "tika-vin10t7:1568": " Sabbanīlādayo vuttā, dasa cīvaradhāraṇā;",
  "tika-vin10t7:1569": "Cīvarāni navevettha, saddhiṃ saṃkaccikāya ca.",
  "tika-vin10t7:1570": "Dasakakathā.",
  "tika-vin10t7:1571": "666.",
  "tika-vin10t7:1572": " Ekādasa panābhabbā, puggalā paṇḍakādayo;",
  "tika-vin10t7:1573": "Hontevānupasampannā, upasampāditāpi ca.",
  "tika-vin10t7:1574": "667.",
  "tika-vin10t7:1575": " Pattā akappiyā vuttā, ekādasa bhavanti hi;",
  "tika-vin10t7:1576": "Dārujena ca pattena, daseva ratanubbhavā.",
  "tika-vin10t7:1577": "668.",
  "tika-vin10t7:1578": " Ekādasa tathā honti, pādukāpi akappiyā;",
  "tika-vin10t7:1579": "Ekādaseva sīmāyo, asīmāti pakāsitā.",
  "tika-vin10t7:1580": "669.",
  "tika-vin10t7:1581": " Atikhuddātimahantā, khaṇḍacchāyānimittakā;",
  "tika-vin10t7:1582": "Animittā, bahiṭṭhena, sammatā, nadiyaṃ tathā.",
  "tika-vin10t7:1583": "670.",
  "tika-vin10t7:1584": " Jātassare, samudde vā, sambhinnajjhotthaṭāpi ca;",
  "tika-vin10t7:1585": "Sīmāyapi asīmāyo, ekādasa imā siyuṃ.",
  "tika-vin10t7:1586": "671.",
  "tika-vin10t7:1587": " Ekādaseva pathavī, kappiyā ca akappiyā;",
  "tika-vin10t7:1588": "Gaṇṭhikā kappiyā vuttā, ekādasa ca vīdhakā.",
  "tika-vin10t7:1589": "672.",
  "tika-vin10t7:1590": " Ekādasavidhaṃ vuttaṃ, adhiṭṭhātabbacīvaraṃ;",
  "tika-vin10t7:1591": "Ticīvaraṃ tathā kaṇḍu-paṭicchādī, nisīdanaṃ.",
  "tika-vin10t7:1592": "673.",
  "tika-vin10t7:1593": " Paccattharaṇaṃ, vassika-sāṭikā, mukhapuñchanaṃ;",
  "tika-vin10t7:1594": "Dakasāṭi, parikkhāra-coḷaṃ, saṃkaccikāpi ca.",
  "tika-vin10t7:1595": "674.",
  "tika-vin10t7:1596": " Yāvatatiyakā sabbe, ekādasa pakāsitā;",
  "tika-vin10t7:1597": "Ariṭṭho, caṇḍakāḷī ca, ukkhittassānuvattikā.",
  "tika-vin10t7:1598": "675.",
  "tika-vin10t7:1599": " Aṭṭha saṅghādisesesu, ubhinnaṃ tu vasā pana;",
  "tika-vin10t7:1600": "Ekādasa ime yāva-tatiyāti pakāsitā.",
  "tika-vin10t7:1601": "676.",
  "tika-vin10t7:1602": " Nissayassa dasekāva, paṭippassaddhiyo pana;",
  "tika-vin10t7:1603": "Chadhācariyato vuttā, upajjhāyā tu pañcadhā.",
  "tika-vin10t7:1604": "Ekādasakakathā.",
  "tika-vin10t7:1605": "677.",
  "tika-vin10t7:1606": " Teraseva dhutaṅgāni, paramāni ca cuddasa;",
  "tika-vin10t7:1607": "Soḷaseva tu ‘‘jāna’’nti, paññattāni mahesinā.",
  "tika-vin10t7:1608": "678.",
  "tika-vin10t7:1609": " Sauttaraṃ vinayavinicchayaṃ tu yo;",
  "tika-vin10t7:1610": "Anuttaraṃ sakalamapīdha jānati;",
  "tika-vin10t7:1611": "Mahattare vinayanaye anuttare;",
  "tika-vin10t7:1612": "Niruttaro bhavati hi so, na saṃsayo.",
  "tika-vin10t7:1613": "Ekuttaranayo samatto.",
  "tika-vin10t7:1614": "Sedamocanakathā",
  "tika-vin10t7:1615": "679.",
  "tika-vin10t7:1616": " Ito paraṃ pavakkhāmi, bhikkhūnaṃ suṇataṃ puna;",
  "tika-vin10t7:1617": "Sedamocanagāthāyo, paṭubhāvakarā varā.",
  "tika-vin10t7:1618": "680.",
  "tika-vin10t7:1619": " Ubbhakkhakaṃ vivajjetvā, adhonābhiṃ vivajjiya;",
  "tika-vin10t7:1620": "Paṭicca methunaṃ dhammaṃ, kathaṃ pārājiko siyā?",
  "tika-vin10t7:1621": "681.",
  "tika-vin10t7:1622": " Kabandhasattakāyassa, ure hoti mukhaṃ sace;",
  "tika-vin10t7:1623": "Mukhena methunaṃ dhammaṃ, katvā pārājiko bhave.",
  "tika-vin10t7:1624": "682.",
  "tika-vin10t7:1625": " Suññe nissattake dīpe, eko bhikkhu sace vase;",
  "tika-vin10t7:1626": "Methunapaccayā tassa, kathaṃ pārājiko siyā?",
  "tika-vin10t7:1627": "683.",
  "tika-vin10t7:1628": " Lambī vā mudupiṭṭhī vā, vaccamagge mukhepi vā;",
  "tika-vin10t7:1629": "Aṅgajātaṃ pavesento, sake pārājiko bhave.",
  "tika-vin10t7:1630": "684.",
  "tika-vin10t7:1631": " Sayaṃ nādiyate kiñci, parañca na samādape;",
  "tika-vin10t7:1632": "Saṃvidhānañca nevatthi, kathaṃ pārājiko siyā?",
  "tika-vin10t7:1633": "685.",
  "tika-vin10t7:1634": " Suṅkaghāte atikkante, nādiyanto parassa tu;",
  "tika-vin10t7:1635": "Āṇattiñca vināyeva, hoti pārājiko yati.",
  "tika-vin10t7:1636": "686.",
  "tika-vin10t7:1637": " Haranto garukaṃ bhaṇḍaṃ, theyyacittena puggalo;",
  "tika-vin10t7:1638": "Parassa tu parikkhāraṃ, na ca pārājiko kathaṃ?",
  "tika-vin10t7:1639": "687.",
  "tika-vin10t7:1640": " Tiracchānagatānaṃ tu, puggalo garubhaṇḍakaṃ;",
  "tika-vin10t7:1641": "Gaṇhanto theyyacittena, na ca pārājiko siyā.",
  "tika-vin10t7:1642": "688.",
  "tika-vin10t7:1643": " Attano santakaṃ datvā, bhikkhu pārājiko kathaṃ?",
  "tika-vin10t7:1644": "‘‘Maratū’’ti asappāya-bhojanaṃ deti ce cuto.",
  "tika-vin10t7:1645": "689.",
  "tika-vin10t7:1646": " Pitari pitusaññī ca, mātusaññī ca mātari;",
  "tika-vin10t7:1647": "Hantvānantariyaṃ kammaṃ, na phuseyya kathaṃ naro?",
  "tika-vin10t7:1648": "690.",
  "tika-vin10t7:1649": " Tiracchānagatā mātā, tiracchānagato pitā;",
  "tika-vin10t7:1650": "Tasmānantariyaṃ natthi, māritesu ubhosupi.",
  "tika-vin10t7:1651": "691.",
  "tika-vin10t7:1652": " Anādiyanto garukaṃ, parañca na samādape;",
  "tika-vin10t7:1653": "Gacchaṃ ṭhito nisinno vā, kathaṃ pārājiko bhaṇa?",
  "tika-vin10t7:1654": "692.",
  "tika-vin10t7:1655": " Manussuttarike dhamme, katvāna katikaṃ tato;",
  "tika-vin10t7:1656": "Sambhāvanādhippāyo so, atikkamati ce cuto.",
  "tika-vin10t7:1657": "693.",
  "tika-vin10t7:1658": " Saṅghādisesā cattāro, bhaveyyuṃ ekavatthukā;",
  "tika-vin10t7:1659": "Kathaṃ? Kathehi me puṭṭho, vinaye ce visārado.",
  "tika-vin10t7:1660": "694.",
  "tika-vin10t7:1661": " Sañcarittañca duṭṭhullaṃ, saṃsaggaṃ attakāmataṃ;",
  "tika-vin10t7:1662": "Itthiyā paṭipajjanto, phuseyya caturo ime.",
  "tika-vin10t7:1663": "695.",
  "tika-vin10t7:1664": " Saṅghādisesamāpanno, chādetvā suciraṃ pana;",
  "tika-vin10t7:1665": "Acaritvā yathāvuttaṃ, vattaṃ so vuṭṭhito kathaṃ?",
  "tika-vin10t7:1666": "696.",
  "tika-vin10t7:1667": " Sukkavissaṭṭhimāpanno , bhikkhubhāve ṭhito pana;",
  "tika-vin10t7:1668": "Parivatte tu liṅgasmiṃ, natthi saṅghādisesatā.",
  "tika-vin10t7:1669": "697.",
  "tika-vin10t7:1670": " Kuddho ārādhako hoti;",
  "tika-vin10t7:1671": "Kuddho hoti ca nindito;",
  "tika-vin10t7:1672": "Atha ko nāma so dhammo;",
  "tika-vin10t7:1673": "Yena kuddho pasaṃsito?",
  "tika-vin10t7:1674": "698.",
  "tika-vin10t7:1675": " Vaṇṇasmiṃ bhaññamāne yo, titthiyānaṃ tu kujjhati;",
  "tika-vin10t7:1676": "Ārādhako, sambuddhassa, yadi kujjhati nindito.",
  "tika-vin10t7:1677": "699.",
  "tika-vin10t7:1678": " Atthaṅgate tu sūriye, bhojanaṃ bhikkhu bhuñjati;",
  "tika-vin10t7:1679": "Na khittacittonummatto, nirāpatti kathaṃ bhave?",
  "tika-vin10t7:1680": "700.",
  "tika-vin10t7:1681": " Yo ca romanthayitvāna, rattiṃ ghasati bhojanaṃ;",
  "tika-vin10t7:1682": "Natthi tassa panāpatti, vikālabhojanena hi.",
  "tika-vin10t7:1683": "701.",
  "tika-vin10t7:1684": " Atthaṅgate ca sūriye, gahetvā bhikkhu bhojanaṃ;",
  "tika-vin10t7:1685": "Sace bhuñjeyya āpatti, anāpatti kathaṃ bhave?",
  "tika-vin10t7:1686": "702.",
  "tika-vin10t7:1687": " Vikāluttarakuruṃ gantvā, tattha laddhāna bhojanaṃ;",
  "tika-vin10t7:1688": "Āgantvā idha kālena, natthi āpatti bhuñjato.",
  "tika-vin10t7:1689": "703.",
  "tika-vin10t7:1690": " Gāme vā yadi vāraññe, yaṃ paresaṃ mamāyitaṃ;",
  "tika-vin10t7:1691": "Na harantova taṃ theyyā, kathaṃ pārājiko siyā?",
  "tika-vin10t7:1692": "704.",
  "tika-vin10t7:1693": " Theyyasaṃvāsako nāma, liṅgasaṃvāsathenako;",
  "tika-vin10t7:1694": "Parabhaṇḍaṃ agaṇhanto, hoti esa parājito.",
  "tika-vin10t7:1695": "705.",
  "tika-vin10t7:1696": " Nārī rūpavatī bālā, bhikkhu rattena cetasā;",
  "tika-vin10t7:1697": "Methunaṃ tāya katvāpi, so na pārājiko kathaṃ?",
  "tika-vin10t7:1698": "706.",
  "tika-vin10t7:1699": " Bhikkhu rūpavatiṃ nāriṃ, supinantena passati;",
  "tika-vin10t7:1700": "Tāya methunasaṃyoge, katepi na vinassati.",
  "tika-vin10t7:1701": "707.",
  "tika-vin10t7:1702": " Ekissā dve siyuṃ puttā, jātā idha panitthiyā;",
  "tika-vin10t7:1703": "Dvinnaṃ mātā pitā sāva, kathaṃ hoti bhaṇāhi me?",
  "tika-vin10t7:1704": "708.",
  "tika-vin10t7:1705": " Ubhatobyañjanā itthī, gabbhaṃ gaṇhāti attanā;",
  "tika-vin10t7:1706": "Gaṇhāpeti paraṃ gabbhaṃ, tasmā mātā pitā ca sā.",
  "tika-vin10t7:1707": "709.",
  "tika-vin10t7:1708": " Purisena sahāgāre, raho vasati bhikkhunī;",
  "tika-vin10t7:1709": "Parāmasati tassaṅgaṃ, anāpatti kathaṃ siyā?",
  "tika-vin10t7:1710": "710.",
  "tika-vin10t7:1711": " Sahāgārikaseyyañca, sabbañca paṭijagganaṃ;",
  "tika-vin10t7:1712": "Dārakassa ca mātā hi, kātuṃ labhati bhikkhunī.",
  "tika-vin10t7:1713": "711.",
  "tika-vin10t7:1714": " Ko ca bhikkhūhi sikkhāsu, asādhāraṇataṃ gato;",
  "tika-vin10t7:1715": "Na pārivāsiko brūhi, na ukkhittādikopi ca?",
  "tika-vin10t7:1716": "712.",
  "tika-vin10t7:1717": " Gahetuṃ khurabhaṇḍaṃ tu, sace nhāpitapubbako;",
  "tika-vin10t7:1718": "Na so labhati aññesaṃ, kappatīti ca niddise.",
  "tika-vin10t7:1719": "713.",
  "tika-vin10t7:1720": " Katheti kusalaṃ dhammaṃ, paramaṃ atthasaṃhitaṃ;",
  "tika-vin10t7:1721": "Katamo puggalo brūhi, na mato na ca jīvati?",
  "tika-vin10t7:1722": "714.",
  "tika-vin10t7:1723": " Katheti kusalaṃ dhammaṃ, paramaṃ atthasaṃhitaṃ;",
  "tika-vin10t7:1724": "Hoti nimmitabuddho so, na mato na ca jīvati.",
  "tika-vin10t7:1725": "715.",
  "tika-vin10t7:1726": " Saṃyācikaṃ karontassa, kuṭiṃ desitavatthukaṃ;",
  "tika-vin10t7:1727": "Pamāṇikamanārambhaṃ, āpatti saparikkamaṃ.",
  "tika-vin10t7:1728": "716.",
  "tika-vin10t7:1729": " Naro karoti ce kuṭiṃ, sa sabbamattikāmayaṃ;",
  "tika-vin10t7:1730": "Na muccateva vajjato, jinena vuttato tato.",
  "tika-vin10t7:1731": "717.",
  "tika-vin10t7:1732": " Saṃyācikāya bhikkhussa, anāpatti kathaṃ siyā;",
  "tika-vin10t7:1733": "Sabbalakkhaṇahīnaṃ tu, karontassa kuṭiṃ pana?",
  "tika-vin10t7:1734": "718.",
  "tika-vin10t7:1735": " Saṃyācikaṃ karontassa, tiṇacchadanakaṃ kuṭiṃ;",
  "tika-vin10t7:1736": "Bhikkhuno jinacandena, anāpatti pakāsitā.",
  "tika-vin10t7:1737": "719.",
  "tika-vin10t7:1738": " Na kāyikaṃ kañci payogamācare;",
  "tika-vin10t7:1739": "Na kiñci vācāya paraṃ bhaṇeyya;",
  "tika-vin10t7:1740": "Phuse garuṃ antimavatthuhetukaṃ;",
  "tika-vin10t7:1741": "Visārado ce vinaye bhaṇāhi tvaṃ?",
  "tika-vin10t7:1742": "720.",
  "tika-vin10t7:1743": " Parassā pana yā vajjaṃ, paṭicchādeti bhikkhunī;",
  "tika-vin10t7:1744": "Ayaṃ pārājikāpattiṃ, tannimittaṃ garuṃ phuse.",
  "tika-vin10t7:1745": "721.",
  "tika-vin10t7:1746": " Na kāyikaṃ kiñcipi pāpamācare;",
  "tika-vin10t7:1747": "Na kiñci vācāya careyya pāpakaṃ;",
  "tika-vin10t7:1748": "Sunāsitoyeva ca nāsito siyā;",
  "tika-vin10t7:1749": "Kathaṃ tuvaṃ brūhi mayāsi pucchito?",
  "tika-vin10t7:1750": "722.",
  "tika-vin10t7:1751": " Abhabbā pana ye vuttā, puggalā paṇḍakādayo;",
  "tika-vin10t7:1752": "Ekādasa munindena, nāsitā te sunāsitā.",
  "tika-vin10t7:1753": "723.",
  "tika-vin10t7:1754": " Anuggiraṃ giraṃ kiñci, subhaṃ vā yadi vāsubhaṃ;",
  "tika-vin10t7:1755": "Phuse vācasikaṃ vajjaṃ, kathaṃ me pucchito bhaṇa?",
  "tika-vin10t7:1756": "724.",
  "tika-vin10t7:1757": " Santimeva panāpattiṃ, bhikkhu nāvikareyya yo;",
  "tika-vin10t7:1758": "Sampajānamusāvāde, dukkaṭaṃ tassa vaṇṇitaṃ.",
  "tika-vin10t7:1759": "725.",
  "tika-vin10t7:1760": " Ekatoupasampannā, ubho tāsaṃ tu hatthato;",
  "tika-vin10t7:1761": "Cīvaraṃ gaṇhato honti, nānāāpattiyo kathaṃ?",
  "tika-vin10t7:1762": "726.",
  "tika-vin10t7:1763": " Ekatoupasampannā , bhikkhūnaṃ tu vasena yā;",
  "tika-vin10t7:1764": "Cīvaraṃ hatthato tassā, pācitti paṭigaṇhato.",
  "tika-vin10t7:1765": "727.",
  "tika-vin10t7:1766": " Ekatoupasampannā, bhikkhunīnaṃ vasena yā;",
  "tika-vin10t7:1767": "Cīvaraṃ hatthato tassā, dukkaṭaṃ paṭigaṇhato.",
  "tika-vin10t7:1768": "728.",
  "tika-vin10t7:1769": " Saṃvidhāya ca cattāro, garuṃ theniṃsu bhaṇḍakaṃ;",
  "tika-vin10t7:1770": "Thero thullaccayaṃ tesu, patto, sesā parājayaṃ.",
  "tika-vin10t7:1771": "729.",
  "tika-vin10t7:1772": " Kathaṃ ? Chamāsakaṃ bhaṇḍaṃ, tattha sāhatthikā tayo;",
  "tika-vin10t7:1773": "Haṭā therena māsā tu, tayo āṇattiyāpi ca.",
  "tika-vin10t7:1774": "730.",
  "tika-vin10t7:1775": " Tīhi sāhatthikokeko;",
  "tika-vin10t7:1776": "Pañca āṇattiyā haṭā;",
  "tika-vin10t7:1777": "Tasmā thullaccayaṃ thero;",
  "tika-vin10t7:1778": "Patto, sesā parājayaṃ.",
  "tika-vin10t7:1779": "731.",
  "tika-vin10t7:1780": " Bahiddhā gehato bhikkhu, itthī gabbhantaraṃ gatā;",
  "tika-vin10t7:1781": "Chiddaṃ gehassa no atthi, methunapaccayā cuto.",
  "tika-vin10t7:1782": "732.",
  "tika-vin10t7:1783": " Antodussakuṭiṭṭhena, mātugāmena methunaṃ;",
  "tika-vin10t7:1784": "Santhatādivaseneva, katvā hoti parājito.",
  "tika-vin10t7:1785": "733.",
  "tika-vin10t7:1786": " Sappiādiṃ tu bhesajjaṃ, gahetvā sāmameva taṃ;",
  "tika-vin10t7:1787": "Avītivatte sattāhe, kathaṃ āpatti sevato?",
  "tika-vin10t7:1788": "734.",
  "tika-vin10t7:1789": " Parivattitaliṅgassa, bhikkhuno itarāya vā;",
  "tika-vin10t7:1790": "Avītivatte sattāhe, hoti āpatti sevato.",
  "tika-vin10t7:1791": "735.",
  "tika-vin10t7:1792": " Nissaggiyena pācitti, suddhapācittiyampi ca;",
  "tika-vin10t7:1793": "Ekatova kathaṃ bhikkhu, āpajjeyya bhaṇāhi me?",
  "tika-vin10t7:1794": "736.",
  "tika-vin10t7:1795": " Saṅghe pariṇataṃ lābhaṃ, attano ca parassa ca;",
  "tika-vin10t7:1796": "Ekato pariṇāmento, payogena dvayaṃ phuse.",
  "tika-vin10t7:1797": "737.",
  "tika-vin10t7:1798": " Bhikkhū samāgamma samaggasaññā;",
  "tika-vin10t7:1799": "Sabbe kareyyuṃ pana saṅghakammaṃ;",
  "tika-vin10t7:1800": "Bhikkhuṭṭhito dvādasayojanasmiṃ;",
  "tika-vin10t7:1801": "Kathaṃ kataṃ kuppati vaggahetu?",
  "tika-vin10t7:1802": "738.",
  "tika-vin10t7:1803": " Atthi sace pana bhikkhu nisinno;",
  "tika-vin10t7:1804": "Dvādasayojanike nagare tu;",
  "tika-vin10t7:1805": "Tattha kataṃ pana kammamakammaṃ;",
  "tika-vin10t7:1806": "Natthi vihāragatā yadi sīmā.",
  "tika-vin10t7:1807": "739.",
  "tika-vin10t7:1808": " Saṅghāṭi pārutā kāye, nivatthontaravāsako;",
  "tika-vin10t7:1809": "Nissaggiyāni sabbāni, kathaṃ honti kathehi me?",
  "tika-vin10t7:1810": "740.",
  "tika-vin10t7:1811": " Kaṇṇaṃ gahetvā tattheva, kaddamaṃ yadi dhovati;",
  "tika-vin10t7:1812": "Bhikkhunī kāyaṅgāneva, tāni nissaggiyāni hi.",
  "tika-vin10t7:1813": "741.",
  "tika-vin10t7:1814": " Purisaṃ apitaraṃ hantvā, itthiṃ hantvā amātaraṃ;",
  "tika-vin10t7:1815": "Ānantariyakaṃ kammaṃ, āpajjati kathaṃ naro?",
  "tika-vin10t7:1816": "742.",
  "tika-vin10t7:1817": " Parivatte tu liṅgasmiṃ, pitaraṃ itthitaṃ gataṃ;",
  "tika-vin10t7:1818": "Mātaraṃ purisattaṃ tu, gataṃ hantvā garuṃ phuse.",
  "tika-vin10t7:1819": "743.",
  "tika-vin10t7:1820": " Mātaraṃ pana māretvā, māretvā pitarampi ca;",
  "tika-vin10t7:1821": "Ānantariyakaṃ kammaṃ, nāpajjeyya kathaṃ naro?",
  "tika-vin10t7:1822": "744.",
  "tika-vin10t7:1823": " Tiracchānagatā mātā, tiracchānagato pitā;",
  "tika-vin10t7:1824": "Mātaraṃ pitaraṃ hantvā, nānantariyakaṃ phuse.",
  "tika-vin10t7:1825": "745.",
  "tika-vin10t7:1826": " Codetvā sammukhībhūtaṃ, saṅgho kammaṃ kareyya ce;",
  "tika-vin10t7:1827": "Kathaṃ kammaṃ akammaṃ taṃ, saṅgho sāpattiko siyā?",
  "tika-vin10t7:1828": "746.",
  "tika-vin10t7:1829": " Vuttaṃ tu paṇḍakādīnaṃ, sandhāya upasampadaṃ;",
  "tika-vin10t7:1830": "Anāpattissa kammaṃ tu, sandhāyāti kurundiyaṃ.",
  "tika-vin10t7:1831": "747.",
  "tika-vin10t7:1832": " Kappabindukataṃ rattaṃ, cīvaraṃ tu adhiṭṭhitaṃ;",
  "tika-vin10t7:1833": "Kathamassa siyāpatti, sevamānassa dukkaṭaṃ?",
  "tika-vin10t7:1834": "748.",
  "tika-vin10t7:1835": " Sakaṃ anissajitvāna, yo nissaggiyacīvaraṃ;",
  "tika-vin10t7:1836": "Paribhuñjati tassāya-māpatti paridīpitā.",
  "tika-vin10t7:1837": "749.",
  "tika-vin10t7:1838": " Pañca pācittiyāneva, nānāvatthukatāni hi;",
  "tika-vin10t7:1839": "Apubbaṃ acarimaṃ eka-kkhaṇe āpajjate kathaṃ?",
  "tika-vin10t7:1840": "750.",
  "tika-vin10t7:1841": " Bhesajjāni hi pañceva, gahetvā bhājane visuṃ;",
  "tika-vin10t7:1842": "Ṭhapitesu ca sattāhā-tikkame honti pañcapi.",
  "tika-vin10t7:1843": "751.",
  "tika-vin10t7:1844": " Na rattacitto na ca theyyacitto;",
  "tika-vin10t7:1845": "Na cāpi cittaṃ maraṇāya tassa;",
  "tika-vin10t7:1846": "Dentassa pārājikamāha satthā;",
  "tika-vin10t7:1847": "Thullaccayaṃ taṃ paṭigaṇhatopi.",
  "tika-vin10t7:1848": "752.",
  "tika-vin10t7:1849": " Salākaṃ saṅghabhedāya, padentassa parājayo;",
  "tika-vin10t7:1850": "Hoti thullaccayaṃ tassa, salākaṃ paṭigaṇhato.",
  "tika-vin10t7:1851": "753.",
  "tika-vin10t7:1852": " Ekattha nikkhipitvāna, cīvaraṃ addhayojane;",
  "tika-vin10t7:1853": "Aruṇaṃ uṭṭhāpentassa, anāpatti kathaṃ siyā?",
  "tika-vin10t7:1854": "754.",
  "tika-vin10t7:1855": " Suppatiṭṭhitanigrodha-sadise rukkhamūlake;",
  "tika-vin10t7:1856": "Anāpatti hi so rukkho, hoti ekakulassa ce.",
  "tika-vin10t7:1857": "755.",
  "tika-vin10t7:1858": " Kathaṃ āpattiyo nānā-;",
  "tika-vin10t7:1859": "Vatthukāyo hi kāyikā;",
  "tika-vin10t7:1860": "Apubbaṃ acarimaṃ eka-;",
  "tika-vin10t7:1861": "Kkhaṇe sambahulā phuse?",
  "tika-vin10t7:1862": "756.",
  "tika-vin10t7:1863": " Nānitthīnaṃ tu kese vā, tāsaṃ aṅguliyopi vā;",
  "tika-vin10t7:1864": "Ekato gahaṇe tassa, honti sambahulā pana.",
  "tika-vin10t7:1865": "757.",
  "tika-vin10t7:1866": " Kathaṃ vācasikā nānā-vatthukāyo na kāyikā;",
  "tika-vin10t7:1867": "Apubbaṃ acarimaṃ eka-kkhaṇe āpattiyo phuse?",
  "tika-vin10t7:1868": "758.",
  "tika-vin10t7:1869": " Duṭṭhullaṃ yo vadati ca vācaṃ;",
  "tika-vin10t7:1870": "‘‘Sabbā tumhe sikharaṇiyo’’ti;",
  "tika-vin10t7:1871": "Vuttā dosā vinayanasatthe;",
  "tika-vin10t7:1872": "Tassitthīnaṃ gaṇanavasena.",
  "tika-vin10t7:1873": "759.",
  "tika-vin10t7:1874": " Itthiyā purisenāpi, paṇḍakena nimittake;",
  "tika-vin10t7:1875": "Methunaṃ na ca sevanto, methunappaccayā cuto?",
  "tika-vin10t7:1876": "760.",
  "tika-vin10t7:1877": " Methune pubbabhāgaṃ tu, kāyasaṃsaggataṃ gatā;",
  "tika-vin10t7:1878": "Methunappaccayā chejjaṃ, āpannā aṭṭhavatthukaṃ.",
  "tika-vin10t7:1879": "761.",
  "tika-vin10t7:1880": " Mātaraṃ cīvaraṃ yāce, saṅghe pariṇataṃ na ca;",
  "tika-vin10t7:1881": "Kenassa hoti āpatti, anāpatti ca ñātake?",
  "tika-vin10t7:1882": "762.",
  "tika-vin10t7:1883": " Vassasāṭikalābhatthaṃ , samaye piṭṭhisaññite;",
  "tika-vin10t7:1884": "Siyāpatti satuppādaṃ, karoto mātarampi ca.",
  "tika-vin10t7:1885": "763.",
  "tika-vin10t7:1886": " Saṅghādisesamāpattiṃ, pācittiṃ dukkaṭaṃ kathaṃ;",
  "tika-vin10t7:1887": "Pāṭidesaniyaṃ thulla-ccayaṃ ekakkhaṇe phuse?",
  "tika-vin10t7:1888": "764.",
  "tika-vin10t7:1889": " Avassutāvassutahatthato hi;",
  "tika-vin10t7:1890": "Piṇḍaṃ gahetvā lasuṇaṃ paṇītaṃ;",
  "tika-vin10t7:1891": "Manussamaṃsañca akappamaññaṃ;",
  "tika-vin10t7:1892": "Sabbekato khādati, honti tassā.",
  "tika-vin10t7:1893": "765.",
  "tika-vin10t7:1894": " Eko upajjhāyakapuggaleko;",
  "tika-vin10t7:1895": "Ācariyako dvepi ca puṇṇavassā;",
  "tika-vin10t7:1896": "Ekāva tesaṃ pana kammavācā;",
  "tika-vin10t7:1897": "Ekassa kammaṃ tu na rūhate kiṃ?",
  "tika-vin10t7:1898": "766.",
  "tika-vin10t7:1899": " Kesaggamattampi mahiddhikesu;",
  "tika-vin10t7:1900": "Ākāsago hoti sace paneko;",
  "tika-vin10t7:1901": "Katampi taṃ rūhati neva kammaṃ;",
  "tika-vin10t7:1902": "Ākāsagasseva, na bhūmigassa.",
  "tika-vin10t7:1903": "767.",
  "tika-vin10t7:1904": " Saṅghenapi hi ākāse, ṭhitena pana iddhiyā;",
  "tika-vin10t7:1905": "Bhūmigassa na kātabbaṃ, karoti yadi kuppati.",
  "tika-vin10t7:1906": "768.",
  "tika-vin10t7:1907": " Na ca kappakataṃ vatthaṃ, na ca rattaṃ akappiyaṃ;",
  "tika-vin10t7:1908": "Nivatthassa panāpatti, anāpatti kathaṃ siyā?",
  "tika-vin10t7:1909": "769.",
  "tika-vin10t7:1910": " Acchinnacīvarassettha, bhikkhussa pana kiñcipi;",
  "tika-vin10t7:1911": "Na cassākappiyaṃ nāma, cīvaraṃ pana vijjati.",
  "tika-vin10t7:1912": "770.",
  "tika-vin10t7:1913": " Na kutopi ca gaṇhati kiñci have;",
  "tika-vin10t7:1914": "Na tu deti ca kiñcipi bhojanato;",
  "tika-vin10t7:1915": "Garukaṃ pana vajjamupeti kathaṃ;",
  "tika-vin10t7:1916": "Vada me vinaye kusalosi yadi?",
  "tika-vin10t7:1917": "771.",
  "tika-vin10t7:1918": " Ādāya yaṃ kiñci avassutamhā;",
  "tika-vin10t7:1919": "Uyyojitā bhuñjati bhojanañce;",
  "tika-vin10t7:1920": "Uyyojitā yā pana yāya tassā;",
  "tika-vin10t7:1921": "Saṅghādisesaṃ kathayanti dhīrā.",
  "tika-vin10t7:1922": "772.",
  "tika-vin10t7:1923": " Kassaci kiñci na deti sahatthā;",
  "tika-vin10t7:1924": "Neva ca gaṇhati kiñci kutoci;",
  "tika-vin10t7:1925": "Vajjamupeti lahuṃ, na garuṃ tu;",
  "tika-vin10t7:1926": "Brūhi kathaṃ yadi bujjhasi sādhu?",
  "tika-vin10t7:1927": "773.",
  "tika-vin10t7:1928": " Dantaponodakānaṃ tu, gahaṇe pana bhikkhunī;",
  "tika-vin10t7:1929": "Uyyojentī lahuṃ vajjaṃ, āpajjati nisevite.",
  "tika-vin10t7:1930": "774.",
  "tika-vin10t7:1931": " Āpajjati panāpattiṃ, garukaṃ sāvasesakaṃ;",
  "tika-vin10t7:1932": "Chādeti, na phuse vajjaṃ, kathaṃ jānāsi me vada?",
  "tika-vin10t7:1933": "775.",
  "tika-vin10t7:1934": " Saṅghādisesamāpattiṃ, āpajjitvā anādaro;",
  "tika-vin10t7:1935": "Chādentopi tamāpattiṃ, nāññaṃ ukkhittako phuse.",
  "tika-vin10t7:1936": "776.",
  "tika-vin10t7:1937": " Sappāṇappāṇajaṃ neva, jaṅgamaṃ na vihaṅgamaṃ;",
  "tika-vin10t7:1938": "Dvijaṃ kantamakantañca, sace jānāsi me vada?",
  "tika-vin10t7:1939": "777.",
  "tika-vin10t7:1940": " Sappāṇappāṇajo vutto;",
  "tika-vin10t7:1941": "Cittajo utujopi ca;",
  "tika-vin10t7:1942": "Dvīheva pana jātattā;",
  "tika-vin10t7:1943": "Mato saddo dvijoti hi.",
  "tika-vin10t7:1944": "778.",
  "tika-vin10t7:1945": " Vinaye anayūparame parame;",
  "tika-vin10t7:1946": "Sujanassa sukhānayane nayane;",
  "tika-vin10t7:1947": "Paṭu hoti padhānarato na rato;",
  "tika-vin10t7:1948": "Idha yo pana sāramate ramate.",
  "tika-vin10t7:1949": "Sedamocanagāthāyo samattā.",
  "tika-vin10t7:1950": "Sādhāraṇāsādhāraṇakathā",
  "tika-vin10t7:1951": "779.",
  "tika-vin10t7:1952": " Sabbasikkhāpadānāhaṃ , nidānaṃ gaṇanampi ca;",
  "tika-vin10t7:1953": "Bhikkhūhi bhikkhunīnañca, bhikkhūnaṃ bhikkhunīhi ca.",
  "tika-vin10t7:1954": "780.",
  "tika-vin10t7:1955": " Asādhāraṇapaññattaṃ, tathā sādhāraṇampi ca;",
  "tika-vin10t7:1956": "Pavakkhāmi samāsena, taṃ suṇātha samāhitā.",
  "tika-vin10t7:1957": "781.",
  "tika-vin10t7:1958": " Nidānaṃ nāma vesālī, tathā rājagahaṃ puraṃ;",
  "tika-vin10t7:1959": "Sāvatthāḷavi kosambī, sakkabhaggā pakāsitā.",
  "tika-vin10t7:1960": "782.",
  "tika-vin10t7:1961": " Kati vesāliyā vuttā, kati rājagahe katā?",
  "tika-vin10t7:1962": "Kati sāvatthipaññattā, kati āḷaviyaṃ katā?",
  "tika-vin10t7:1963": "783.",
  "tika-vin10t7:1964": " Kati kosambipaññattā, kati sakkesu bhāsitā?",
  "tika-vin10t7:1965": "Kati bhaggesu paññattā, taṃ me akkhāhi pucchito?",
  "tika-vin10t7:1966": "784.",
  "tika-vin10t7:1967": " Dasa vesāliyā vuttā, ekavīsa giribbaje;",
  "tika-vin10t7:1968": "Chaūnāni satāneva, tīṇi sāvatthiyaṃ katā.",
  "tika-vin10t7:1969": "785.",
  "tika-vin10t7:1970": " Cha panāḷaviyaṃ vuttā, aṭṭha kosambiyaṃ katā;",
  "tika-vin10t7:1971": "Aṭṭha sakkesu paññattā, tayo bhaggesu dīpitā.",
  "tika-vin10t7:1972": "786.",
  "tika-vin10t7:1973": " Methunaṃ viggaho ceva, catutthantimavatthukaṃ;",
  "tika-vin10t7:1974": "Atirekacīvaraṃ suddha-kāḷakeḷakalomakaṃ.",
  "tika-vin10t7:1975": "787.",
  "tika-vin10t7:1976": " Bhūtaṃ paramparañceva, mukhadvāramacelako;",
  "tika-vin10t7:1977": "Bhikkhunīsu ca akkoso, dasa vesāliyaṃ katā.",
  "tika-vin10t7:1978": "788.",
  "tika-vin10t7:1979": " Dutiyantimavatthuñca, dve anuddhaṃsanāni ca;",
  "tika-vin10t7:1980": "Saṅghabhedā duve ceva, cīvarassa paṭiggaho.",
  "tika-vin10t7:1981": "789.",
  "tika-vin10t7:1982": " Rūpiyaṃ suttaviññatti, tathā ujjhāpanampi ca;",
  "tika-vin10t7:1983": "Paripācitapiṇḍo ca, tatheva gaṇabhojanaṃ.",
  "tika-vin10t7:1984": "790.",
  "tika-vin10t7:1985": " Vikālabhojanañceva, cārittaṃ nhānameva ca;",
  "tika-vin10t7:1986": "Ūnavīsativassañca, datvā saṅghena cīvaraṃ.",
  "tika-vin10t7:1987": "791.",
  "tika-vin10t7:1988": " Vosāsantī ca naccaṃ vā, gītaṃ vā cārikadvayaṃ;",
  "tika-vin10t7:1989": "Chandadānenime rāja-gahasmiṃ ekavīsati.",
  "tika-vin10t7:1990": "792.",
  "tika-vin10t7:1991": " Kuṭi kosiyaseyyañca, pathavībhūtagāmakaṃ;",
  "tika-vin10t7:1992": "Sappāṇakañca siñcanti, ete chāḷaviyaṃ katā.",
  "tika-vin10t7:1993": "793.",
  "tika-vin10t7:1994": " Mahallakavihāro ca, dovacassaṃ tatheva ca;",
  "tika-vin10t7:1995": "Aññenaññaṃ tathā dvāra-kosā majjhañca pañcamaṃ.",
  "tika-vin10t7:1996": "794.",
  "tika-vin10t7:1997": " Anādariyaṃ sahadhammo, payopānañca sekhiye;",
  "tika-vin10t7:1998": "Kosambiyaṃ tu paññattā, aṭṭhime suddhadiṭṭhinā.",
  "tika-vin10t7:1999": "795.",
  "tika-vin10t7:2000": " Dhovaneḷakalomāni, patto ca dutiyo pana;",
  "tika-vin10t7:2001": "Ovādopi ca bhesajjaṃ, sūci āraññakesu ca.",
  "tika-vin10t7:2002": "796.",
  "tika-vin10t7:2003": " Udakasuddhikañceva, ovādāgamanampi ca;",
  "tika-vin10t7:2004": "Pure kapilavatthusmiṃ, paññattā pana aṭṭhime.",
  "tika-vin10t7:2005": "797.",
  "tika-vin10t7:2006": " Jotiṃ samādahitvāna, sāmisena sasitthakaṃ;",
  "tika-vin10t7:2007": "Ime bhaggesu paññattā, tayo ādiccabandhunā.",
  "tika-vin10t7:2008": "798.",
  "tika-vin10t7:2009": " Pārājikāni cattāri, garukā soḷasā, duve;",
  "tika-vin10t7:2010": "Aniyatā, catuttiṃsa, honti nissaggiyāni hi.",
  "tika-vin10t7:2011": "799.",
  "tika-vin10t7:2012": " Chappaṇṇāsasatañceva , khuddakāni bhavanti hi;",
  "tika-vin10t7:2013": "Daseva pana gārayhā, dvesattati ca sekhiyā.",
  "tika-vin10t7:2014": "800.",
  "tika-vin10t7:2015": " Chaūnāni ca tīṇeva, satāni samacetasā;",
  "tika-vin10t7:2016": "Ime vuttāvasesā hi, sabbe sāvatthiyaṃ katā.",
  "tika-vin10t7:2017": "801.",
  "tika-vin10t7:2018": " Pārājikāni cattāri, satta saṅghādisesakā;",
  "tika-vin10t7:2019": "Nissaggiyāni aṭṭheva, dvattiṃseva ca khuddakā.",
  "tika-vin10t7:2020": "802.",
  "tika-vin10t7:2021": " Dve gārayhā, tayo sekhā, chappaññāseva sabbaso;",
  "tika-vin10t7:2022": "Bhavanti chasu paññattā, nagaresu ca piṇḍitā.",
  "tika-vin10t7:2023": "803.",
  "tika-vin10t7:2024": " Sabbāneva panetāni, nagaresu ca sattasu;",
  "tika-vin10t7:2025": "Aḍḍhuḍḍhāni satāneva, paññattāni bhavanti hi.",
  "tika-vin10t7:2026": "804.",
  "tika-vin10t7:2027": " Sikkhāpadāni bhikkhūnaṃ, vīsañca dve satāni ca;",
  "tika-vin10t7:2028": "Bhikkhunīnaṃ tu cattāri, tathā tīṇi satāni ca.",
  "tika-vin10t7:2029": "805.",
  "tika-vin10t7:2030": " Pārājikāni cattāri, garukā pana terasa;",
  "tika-vin10t7:2031": "Aniyatā duve vuttā, tiṃsa nissaggiyāni ca.",
  "tika-vin10t7:2032": "806.",
  "tika-vin10t7:2033": " Khuddakā navuti dve ca, cattāro pāṭidesanā;",
  "tika-vin10t7:2034": "Nippapañcena niddiṭṭhā, pañcasattati sekhiyā.",
  "tika-vin10t7:2035": "807.",
  "tika-vin10t7:2036": " Dve satāni ca vīsañca, vasā bhikkhūnameva ca;",
  "tika-vin10t7:2037": "Sikkhāpadāni uddesamāgacchanti uposathe.",
  "tika-vin10t7:2038": "808.",
  "tika-vin10t7:2039": " Pārājikāni aṭṭheva, garukā dasa satta ca;",
  "tika-vin10t7:2040": "Nissaggiyāni tiṃseva, chasaṭṭhi ca satampi ca.",
  "tika-vin10t7:2041": "809.",
  "tika-vin10t7:2042": " Khuddakānaṭṭha gārayhā, pañcasattati sekhiyā;",
  "tika-vin10t7:2043": "Sabbāni pana cattāri, tathā tīṇi satāni ca.",
  "tika-vin10t7:2044": "810.",
  "tika-vin10t7:2045": " Bhavanti pana etāni, bhikkhunīnaṃ vasā pana;",
  "tika-vin10t7:2046": "Sikkhāpadāni uddesamāgacchanti uposathe.",
  "tika-vin10t7:2047": "811.",
  "tika-vin10t7:2048": " Chacattālīsa honteva, bhikkhūnaṃ bhikkhunīhi tu;",
  "tika-vin10t7:2049": "Asādhāraṇabhāvaṃ tu, gamitāni mahesinā.",
  "tika-vin10t7:2050": "812.",
  "tika-vin10t7:2051": " Cha ca saṅghādisesā ca, tathā aniyatā duve;",
  "tika-vin10t7:2052": "Dvādaseva ca nissaggā, dvāvīsati ca khuddakā.",
  "tika-vin10t7:2053": "813.",
  "tika-vin10t7:2054": " Cattāropi ca gārayhā, chacattālīsa hontime;",
  "tika-vin10t7:2055": "Bhikkhūnaṃyeva paññattā, gotamena yasassinā.",
  "tika-vin10t7:2056": "814.",
  "tika-vin10t7:2057": " Visaṭṭhi kāyasaṃsaggo, duṭṭhullaṃ attakāmatā;",
  "tika-vin10t7:2058": "Kuṭi ceva vihāro ca, chaḷete garukā siyuṃ.",
  "tika-vin10t7:2059": "815.",
  "tika-vin10t7:2060": " Nissaggiyādivaggasmiṃ, dhovanañca paṭiggaho;",
  "tika-vin10t7:2061": "Eḷakalomavaggepi, ādito pana satta ca.",
  "tika-vin10t7:2062": "816.",
  "tika-vin10t7:2063": " Tatiyepi ca vaggasmiṃ, patto ca paṭhamo tathā;",
  "tika-vin10t7:2064": "Vassasāṭikamārañña-miti dvādasa dīpitā.",
  "tika-vin10t7:2065": "817.",
  "tika-vin10t7:2066": " Pācittiyāni vuttāni, sabbāni gaṇanāvasā;",
  "tika-vin10t7:2067": "Bhikkhūnaṃ bhikkhunīnañca, aṭṭhāsītisataṃ, tato.",
  "tika-vin10t7:2068": "818.",
  "tika-vin10t7:2069": " Sabbo bhikkhunivaggopi, saparamparabhojano;",
  "tika-vin10t7:2070": "Tathā anatiritto ca, abhihaṭṭhuṃ pavāraṇā.",
  "tika-vin10t7:2071": "819.",
  "tika-vin10t7:2072": " Paṇītabhojanaviññatti, tathevācelakopi ca;",
  "tika-vin10t7:2073": "Nimantito sabhatto ca, duṭṭhullacchādanampi ca.",
  "tika-vin10t7:2074": "820.",
  "tika-vin10t7:2075": " Ūnavīsativassaṃ tu, mātugāmena saddhipi;",
  "tika-vin10t7:2076": "Antepurappaveso ca, vassasāṭi nisīdanaṃ.",
  "tika-vin10t7:2077": "821.",
  "tika-vin10t7:2078": " Khuddakāni panetāni, dvāvīsati bhavanti hi;",
  "tika-vin10t7:2079": "Cattāro pana gārayhā, bhikkhūnaṃ pātimokkhake.",
  "tika-vin10t7:2080": "822.",
  "tika-vin10t7:2081": " Ekato pana paññattā, chacattālīsa hontime;",
  "tika-vin10t7:2082": "Bhikkhunīhi tu bhikkhūnaṃ, asādhāraṇataṃ gatā.",
  "tika-vin10t7:2083": "823.",
  "tika-vin10t7:2084": " Bhikkhūhi bhikkhunīnañca, sataṃ tiṃsa bhavanti hi;",
  "tika-vin10t7:2085": "Asādhāraṇabhāvaṃ tu, gamitāni mahesinā.",
  "tika-vin10t7:2086": "824.",
  "tika-vin10t7:2087": " Pārājikāni cattāri, dasa saṅghādisesakā;",
  "tika-vin10t7:2088": "Dvādaseva ca nissaggā, khuddakā navuticcha ca.",
  "tika-vin10t7:2089": "825.",
  "tika-vin10t7:2090": " Aṭṭheva pana gārayhā, sataṃ tiṃsa bhavantime;",
  "tika-vin10t7:2091": "Bhikkhunīnañca bhikkhūhi, asādhāraṇataṃ gatā.",
  "tika-vin10t7:2092": "826.",
  "tika-vin10t7:2093": " Bhikkhunīnaṃ tu saṅghādi-sesehi cha panādito;",
  "tika-vin10t7:2094": "Yāvatatiyakā ceva, cattāroti ime dasa.",
  "tika-vin10t7:2095": "827.",
  "tika-vin10t7:2096": " Akālacīvarañceva, tathā acchinnacīvaraṃ;",
  "tika-vin10t7:2097": "Sattaññadatthikādīni, patto ceva garuṃ lahuṃ.",
  "tika-vin10t7:2098": "828.",
  "tika-vin10t7:2099": " Dvādaseva panetāni, bhikkhunīnaṃ vasenidha;",
  "tika-vin10t7:2100": "Nissaggiyāni satthārā, paññattāni panekato.",
  "tika-vin10t7:2101": "829.",
  "tika-vin10t7:2102": " Asādhāraṇapaññattā, khuddakā navuticcha ca;",
  "tika-vin10t7:2103": "Gārayhā ca panaṭṭhāti, sabbeva gaṇanāvasā.",
  "tika-vin10t7:2104": "830.",
  "tika-vin10t7:2105": " Bhikkhunīnaṃ tu bhikkhūhi, asādhāraṇataṃ gatā;",
  "tika-vin10t7:2106": "Ekatoyeva paññattā, sataṃ tiṃsa bhavanti hi.",
  "tika-vin10t7:2107": "831.",
  "tika-vin10t7:2108": " Asādhāraṇubhinnampi, sataṃ sattati caccha ca;",
  "tika-vin10t7:2109": "Pārājikāni cattāri, garukā ca dasaccha ca.",
  "tika-vin10t7:2110": "832.",
  "tika-vin10t7:2111": " Aniyatā duve ceva, nissaggā catuvīsati;",
  "tika-vin10t7:2112": "Sataṃ aṭṭhārasevettha, khuddakā paridīpitā.",
  "tika-vin10t7:2113": "833.",
  "tika-vin10t7:2114": " Dvādaseva ca gārayhā, sataṃ sattati caccha ca;",
  "tika-vin10t7:2115": "Asādhāraṇubhinnampi, imeti paridīpitā.",
  "tika-vin10t7:2116": "834.",
  "tika-vin10t7:2117": " Sādhāraṇā ubhinnampi, paññattā pana satthunā;",
  "tika-vin10t7:2118": "Sataṃ sattati cattāri, bhavantīti pakāsitā.",
  "tika-vin10t7:2119": "835.",
  "tika-vin10t7:2120": " Pārājikāni cattāri, satta saṅghādisesakā;",
  "tika-vin10t7:2121": "Aṭṭhārasa ca nissaggā, samasattati khuddakā.",
  "tika-vin10t7:2122": "836.",
  "tika-vin10t7:2123": " Pañcasattati paññattā, sekhiyāpi ca sabbaso;",
  "tika-vin10t7:2124": "Sataṃ sattati cattāri, ubhinnaṃ samasikkhatā.",
  "tika-vin10t7:2125": "Sādhāraṇāsādhāraṇakathā.",
  "tika-vin10t7:2126": "Lakkhaṇakathā",
  "tika-vin10t7:2127": "837.",
  "tika-vin10t7:2128": " Ito paraṃ pavakkhāmi, lakkhaṇaṃ pana sabbagaṃ;",
  "tika-vin10t7:2129": "Savane sādaraṃ katvā, vadato me nibodhatha.",
  "tika-vin10t7:2130": "838.",
  "tika-vin10t7:2131": " Nidānaṃ puggalo vatthu, paññattividhimeva ca;",
  "tika-vin10t7:2132": "Vipattāpattanāpatti, āṇattaṅgakiriyāpi ca.",
  "tika-vin10t7:2133": "839.",
  "tika-vin10t7:2134": " Saññācittasamuṭṭhānaṃ, vajjakammapabhedakaṃ;",
  "tika-vin10t7:2135": "Tikadvayanti sabbattha, yojetabbamidaṃ pana.",
  "tika-vin10t7:2136": "840.",
  "tika-vin10t7:2137": " Pubbe vuttanayaṃ yañca, yañca uttānamevidha;",
  "tika-vin10t7:2138": "Taṃ sabbaṃ pana vajjetvā, karissāmatthajotanaṃ.",
  "tika-vin10t7:2139": "841.",
  "tika-vin10t7:2140": "Puggalo nāma yaṃ yaṃ tu, bhikkhumārabbha bhikkhuniṃ;",
  "tika-vin10t7:2141": "Sikkhāpadaṃ tu paññattaṃ, ayaṃ vuccati puggalo.",
  "tika-vin10t7:2142": "842.",
  "tika-vin10t7:2143": " Tevīsatividhā te ca, sudinnadhaniyādayo;",
  "tika-vin10t7:2144": "Bhikkhūnaṃ pātimokkhasmiṃ, ādikammikapuggalā.",
  "tika-vin10t7:2145": "843.",
  "tika-vin10t7:2146": " Bhikkhunīnaṃ tathā pāti-mokkhasmiṃ ādikammikā;",
  "tika-vin10t7:2147": "Thullanandādayo satta, sabbe tiṃsa bhavanti hi.",
  "tika-vin10t7:2148": "844.",
  "tika-vin10t7:2149": "Vatthūti puggalasseva, tassa tassa ca sabbaso;",
  "tika-vin10t7:2150": "Vatthuno tassa tasseva, ajjhācāro pavuccati.",
  "tika-vin10t7:2151": "845.",
  "tika-vin10t7:2152": " Kevalā pana paññatti, mūlabhūtā tatheva sā;",
  "tika-vin10t7:2153": "Anvanuppannasabbattha-padesapadapubbikā.",
  "tika-vin10t7:2154": "846.",
  "tika-vin10t7:2155": " Sādhāraṇā ca paññatti, tathāsādhāraṇāpi ca;",
  "tika-vin10t7:2156": "Ekatoubhatopubbā, evaṃ navavidhā siyā.",
  "tika-vin10t7:2157": "847.",
  "tika-vin10t7:2158": " Tattha ‘‘yo methunaṃ dhammaṃ, paṭiseveyya bhikkhu’’ti;",
  "tika-vin10t7:2159": "‘‘Adinnaṃ ādiyeyyā’’ti, paññatticcevamādikā.",
  "tika-vin10t7:2160": "848.",
  "tika-vin10t7:2161": " Hoti ‘‘antamaso bhikkhu, tiracchānagatāyapi’’;",
  "tika-vin10t7:2162": "Iccevamādikā sabbā, anupaññatti dīpitā.",
  "tika-vin10t7:2163": "849.",
  "tika-vin10t7:2164": " Tathānuppannapaññatti, anuppanne tu vajjake;",
  "tika-vin10t7:2165": "Aṭṭhannaṃ garudhammānaṃ, vasenevāgatā hi sā.",
  "tika-vin10t7:2166": "850.",
  "tika-vin10t7:2167": " Cammattharaṇakañceva, saguṇaṅguṇupāhanaṃ;",
  "tika-vin10t7:2168": "Tatheva ca dhuvanhānaṃ, pañcavaggūpasampadā.",
  "tika-vin10t7:2169": "851.",
  "tika-vin10t7:2170": " Esā padesapaññatti, nāmāti hi catubbidhā;",
  "tika-vin10t7:2171": "Vuttā majjhimadesasmiṃ-yeva hoti, na aññato.",
  "tika-vin10t7:2172": "852.",
  "tika-vin10t7:2173": " Ito sesā hi sabbattha-paññattīti pakāsitā;",
  "tika-vin10t7:2174": "Atthato ekamevettha, sādhāraṇadukādikaṃ.",
  "tika-vin10t7:2175": "853.",
  "tika-vin10t7:2176": "Sāṇattikā panāpatti, hoti nāṇattikāpi ca;",
  "tika-vin10t7:2177": "Āṇattīti ca nāmesā, ñeyyā āṇāpanā pana.",
  "tika-vin10t7:2178": "854.",
  "tika-vin10t7:2179": " Āpattīnaṃ tu sabbāsaṃ, sabbasikkhāpadesupi;",
  "tika-vin10t7:2180": "Sabbo panaṅgabhedo hi, viññātabbo vibhāvinā.",
  "tika-vin10t7:2181": "855.",
  "tika-vin10t7:2182": " Kāyenapi ca vācāya, yā karontassa jāyate;",
  "tika-vin10t7:2183": "Ayaṃ kriyasamuṭṭhānā, nāma pārājikā viya.",
  "tika-vin10t7:2184": "856.",
  "tika-vin10t7:2185": " Kāyavācāhi kattabbaṃ, akarontassa hoti yā;",
  "tika-vin10t7:2186": "Sā cākriyasamuṭṭhānā, paṭhame kathine viya.",
  "tika-vin10t7:2187": "857.",
  "tika-vin10t7:2188": " Karontassākarontassa, bhikkhuno hoti yā pana;",
  "tika-vin10t7:2189": "Sā kriyākriyato hoti, cīvaraggahaṇe viya.",
  "tika-vin10t7:2190": "858.",
  "tika-vin10t7:2191": " Siyā pana karontassa, akarontassa yā siyā;",
  "tika-vin10t7:2192": "Sā kriyākriyato hoti, rūpiyuggahaṇe viya.",
  "tika-vin10t7:2193": "859.",
  "tika-vin10t7:2194": " Tathā siyā karontassa;",
  "tika-vin10t7:2195": "Yā karoto akubbato;",
  "tika-vin10t7:2196": "Siyā kiriyato ceva;",
  "tika-vin10t7:2197": "Sā kriyākriyatopi ca.",
  "tika-vin10t7:2198": "860.",
  "tika-vin10t7:2199": " Sabbā cāpattiyo saññā-;",
  "tika-vin10t7:2200": "Vasena duvidhā siyuṃ;",
  "tika-vin10t7:2201": "Saññāvimokkhā nosaññā-;",
  "tika-vin10t7:2202": "Vimokkhāti pakāsitā.",
  "tika-vin10t7:2203": "861.",
  "tika-vin10t7:2204": " Vītikkamanasaññāya, abhāvena yato pana;",
  "tika-vin10t7:2205": "Vimuccati ayaṃ saññā-vimokkhāti pakāsitā.",
  "tika-vin10t7:2206": "862.",
  "tika-vin10t7:2207": " Itarā pana nosaññā-vimokkhāti pakāsitā;",
  "tika-vin10t7:2208": "Puna sabbāva cittassa, vasena duvidhā siyuṃ.",
  "tika-vin10t7:2209": "863.",
  "tika-vin10t7:2210": " Sacittakā acittāti, sucittena pakāsitā;",
  "tika-vin10t7:2211": "Sacittakasamuṭṭhāna-vasena pana yā siyā.",
  "tika-vin10t7:2212": "864.",
  "tika-vin10t7:2213": " Ayaṃ sacittakā nāma, āpatti paridīpitā;",
  "tika-vin10t7:2214": "Sacittakehi vā missa-vasenāyamacittakā.",
  "tika-vin10t7:2215": "865.",
  "tika-vin10t7:2216": " Sabbā cāpattiyo vajja-vasena duvidhā rutā;",
  "tika-vin10t7:2217": "Suvijjenānavajjena, lokapaṇṇattivajjato.",
  "tika-vin10t7:2218": "866.",
  "tika-vin10t7:2219": " Yassā sacittake pakkhe, cittaṃ akusalaṃ siyā;",
  "tika-vin10t7:2220": "Lokavajjāti nāmāyaṃ, sesā paṇṇattivajjakā.",
  "tika-vin10t7:2221": "867.",
  "tika-vin10t7:2222": " Sabbā cāpattiyo kamma-vasena tividhā siyuṃ;",
  "tika-vin10t7:2223": "Kāyakammaṃ vacīkammaṃ, tathā tadubhayampi ca.",
  "tika-vin10t7:2224": "868.",
  "tika-vin10t7:2225": "Tikadvayanti nāmetaṃ, kusalāditikadvayaṃ;",
  "tika-vin10t7:2226": "Kusalākusalacitto vā, tathābyākatamānaso.",
  "tika-vin10t7:2227": "869.",
  "tika-vin10t7:2228": " Hutvā āpajjatāpattiṃ, āpajjanto na aññathā;",
  "tika-vin10t7:2229": "Sukhavedanāsamaṅgī vā, tathā dukkhādisaṃyuto.",
  "tika-vin10t7:2230": "870.",
  "tika-vin10t7:2231": " Idaṃ tu lakkhaṇaṃ vuttaṃ, sabbasikkhāpadesupi;",
  "tika-vin10t7:2232": "Yojetvā pana dasseyya, vinayasmiṃ visārado.",
  "tika-vin10t7:2233": "871.",
  "tika-vin10t7:2234": " Taruṃ timūlaṃ navapattamenaṃ;",
  "tika-vin10t7:2235": "Catussikhaṃ sattaphalaṃ chapupphaṃ;",
  "tika-vin10t7:2236": "Jānāti yo dvippabhavaṃ dvisākhaṃ;",
  "tika-vin10t7:2237": "Jānāti paññattimasesato so.",
  "tika-vin10t7:2238": "872.",
  "tika-vin10t7:2239": " Imamuttaraṃ gatamanuttarataṃ;",
  "tika-vin10t7:2240": "Pariyāpuṇāti paripucchati yo;",
  "tika-vin10t7:2241": "Upayātanuttaratamuttarato;",
  "tika-vin10t7:2242": "Sa ca kāyavācavinaye vinaye.",
  "tika-vin10t7:2243": "Lakkhaṇakathā.",
  "tika-vin10t7:2244": "873.",
  "tika-vin10t7:2245": " Soḷasaparivārassa, parivārassa sabbaso;",
  "tika-vin10t7:2246": "Ito paraṃ pavakkhāmi, sabbasaṅkalanaṃ nayaṃ.",
  "tika-vin10t7:2247": "874.",
  "tika-vin10t7:2248": " Kati āpattiyo vuttā;",
  "tika-vin10t7:2249": "Kāyikā, vācasikā kati?",
  "tika-vin10t7:2250": "Chādentassa katāpattī;",
  "tika-vin10t7:2251": "Kati saṃsaggapaccayā?",
  "tika-vin10t7:2252": "875.",
  "tika-vin10t7:2253": " Kāyikā chabbidhāpatti, tathā vācasikāpi ca;",
  "tika-vin10t7:2254": "Chādentassa ca tissova, pañca saṃsaggapaccayā.",
  "tika-vin10t7:2255": "876.",
  "tika-vin10t7:2256": " Kati āpattimūlāni, paññattāni mahesinā?",
  "tika-vin10t7:2257": "Kati āpattiyo vuttā, duṭṭhullacchādane pana?",
  "tika-vin10t7:2258": "877.",
  "tika-vin10t7:2259": " Dve panāpattimūlāni, kāyo vācā bhavanti hi;",
  "tika-vin10t7:2260": "Pārājikā ca pācitti, duṭṭhullacchādane siyuṃ.",
  "tika-vin10t7:2261": "878.",
  "tika-vin10t7:2262": " Kati gāmantare vuttā, nadīpāre tathā kati?",
  "tika-vin10t7:2263": "Kati thullaccayaṃ maṃse, kati maṃsesu dukkaṭaṃ?",
  "tika-vin10t7:2264": "879.",
  "tika-vin10t7:2265": " Gāmantare catassova, nadīpārepi tattakā;",
  "tika-vin10t7:2266": "Thullaccayaṃ manussānaṃ, maṃse, navasu dukkaṭaṃ.",
  "tika-vin10t7:2267": "880.",
  "tika-vin10t7:2268": " Bhikkhu bhikkhuniyā saddhiṃ, saṃvidhāti ca dukkaṭaṃ;",
  "tika-vin10t7:2269": "Pācittaññassa gāmassa, upacārokkame siyā.",
  "tika-vin10t7:2270": "881.",
  "tika-vin10t7:2271": " Thullaccayaṃ parikkhitte, gāmasmiṃ paṭhame pade;",
  "tika-vin10t7:2272": "Garukaṃ dutiye tassā, gāmantaraṃ vajantiyā.",
  "tika-vin10t7:2273": "882.",
  "tika-vin10t7:2274": " Tathā bhikkhuniyā saddhiṃ, saṃvidhāne tu dukkaṭaṃ;",
  "tika-vin10t7:2275": "Abhirūhati nāvaṃ ce, hoti pācitti bhikkhuno.",
  "tika-vin10t7:2276": "883.",
  "tika-vin10t7:2277": " Nadiyuttaraṇe kāle, pāde thullaccayaṃ phuse;",
  "tika-vin10t7:2278": "Paṭhame, dutiye tassā, hoti bhikkhuniyā garuṃ.",
  "tika-vin10t7:2279": "884.",
  "tika-vin10t7:2280": " Kati vācasikā rattiṃ, kati vācasikā divā?",
  "tika-vin10t7:2281": "Duve vācasikā rattiṃ, duve vācasikā divā.",
  "tika-vin10t7:2282": "885.",
  "tika-vin10t7:2283": " Rattandhakāre purisena saddhiṃ;",
  "tika-vin10t7:2284": "Ṭhitā adīpe pana hatthapāse;",
  "tika-vin10t7:2285": "Pācitti tassā yadi sallapeyya;",
  "tika-vin10t7:2286": "Vadeyya ce dukkaṭameva dūre.",
  "tika-vin10t7:2287": "886.",
  "tika-vin10t7:2288": " Channe divā yā purisena saddhiṃ;",
  "tika-vin10t7:2289": "Ṭhitā vadeyyassa ca hatthapāse;",
  "tika-vin10t7:2290": "Pācitti, hitvā pana hatthapāsaṃ;",
  "tika-vin10t7:2291": "Vadeyya ce dukkaṭameva tassā.",
  "tika-vin10t7:2292": "887.",
  "tika-vin10t7:2293": " Kati vā dadamānassa, kati vā paṭigaṇhato?",
  "tika-vin10t7:2294": "Dadamānassa tissova, catassova paṭiggahe.",
  "tika-vin10t7:2295": "888.",
  "tika-vin10t7:2296": " Manussassa visaṃ deti, sace marati tena so;",
  "tika-vin10t7:2297": "Hoti pārājikaṃ, yakkhe, pete thullaccayaṃ mataṃ.",
  "tika-vin10t7:2298": "889.",
  "tika-vin10t7:2299": " Tiracchānagate tena, mate pācittiyaṃ siyā;",
  "tika-vin10t7:2300": "Tathā pācitti aññāti-kāya ce deti cīvaraṃ.",
  "tika-vin10t7:2301": "890.",
  "tika-vin10t7:2302": " Hatthagāhe tathā veṇi-gāhe saṅghādisesatā;",
  "tika-vin10t7:2303": "Mukhena aṅgajātassa, gahaṇe tu parājayo.",
  "tika-vin10t7:2304": "891.",
  "tika-vin10t7:2305": " Aññātikāya hatthamhā, cīvarassa paṭiggahe;",
  "tika-vin10t7:2306": "Sanissaggā ca pācitti, hotīti pariyāputā.",
  "tika-vin10t7:2307": "892.",
  "tika-vin10t7:2308": " Avassutassa hatthamhā, sayaṃ vāpi avassutā;",
  "tika-vin10t7:2309": "Hoti thullaccayaṃ tassā, bhojanaṃ paṭigaṇhato.",
  "tika-vin10t7:2310": "893.",
  "tika-vin10t7:2311": " Kati ñatticatutthena, vuttā sammutiyo idha?",
  "tika-vin10t7:2312": "Ekā eva panuddiṭṭhā, bhikkhunovādasammuti.",
  "tika-vin10t7:2313": "894.",
  "tika-vin10t7:2314": " Kati dhaññarasā vuttā, vikāle kappiyā pana?",
  "tika-vin10t7:2315": "Loṇasovīrakaṃ ekaṃ, vikāle kappiyaṃ mataṃ.",
  "tika-vin10t7:2316": "895.",
  "tika-vin10t7:2317": " Kati pārājikā kāyā, kati saṃvāsabhūmiyo?",
  "tika-vin10t7:2318": "Ratticchedo katīnaṃ tu, paññattā dvaṅgulā kati?",
  "tika-vin10t7:2319": "896.",
  "tika-vin10t7:2320": " Pārājikāni kāyamhā, dve dve saṃvāsabhūmiyo;",
  "tika-vin10t7:2321": "Ratticchedo duvinnaṃ tu, paññattā dvaṅgulā duve.",
  "tika-vin10t7:2322": "897.",
  "tika-vin10t7:2323": " Paṭhamantimavatthuñca, kāyasaṃsaggajampi ca;",
  "tika-vin10t7:2324": "Pārājikāni kāyamhā, ime dve pana jāyare.",
  "tika-vin10t7:2325": "898.",
  "tika-vin10t7:2326": " Samānasaṃvāsakabhūmi ekā;",
  "tika-vin10t7:2327": "Tatheva nānāpadapubbikā ca;",
  "tika-vin10t7:2328": "Dve eva saṃvāsakabhūmiyo hi;",
  "tika-vin10t7:2329": "Mahesinā kāruṇikena vuttā.",
  "tika-vin10t7:2330": "899.",
  "tika-vin10t7:2331": " Pārivāsikabhikkhussa , tathā mānattacārino;",
  "tika-vin10t7:2332": "Ratticchedo duvinnaṃ tu, dvayātītena dīpito.",
  "tika-vin10t7:2333": "900.",
  "tika-vin10t7:2334": " Dvaṅgulapabbaparamaṃ, ādātabbaṃ, tatheva ca;",
  "tika-vin10t7:2335": "Dvaṅgulaṃ vā dumāsaṃ vā, paññattā dvaṅgulā duve.",
  "tika-vin10t7:2336": "901.",
  "tika-vin10t7:2337": " Kati pāṇātipātasmiṃ, vācā pārājikā kati?",
  "tika-vin10t7:2338": "Kati obhāsane vuttā, sañcaritte tathā kati?",
  "tika-vin10t7:2339": "902.",
  "tika-vin10t7:2340": " Tisso pāṇātipātasmiṃ;",
  "tika-vin10t7:2341": "Vācā pārājikā tayo;",
  "tika-vin10t7:2342": "Obhāsane tayo vuttā;",
  "tika-vin10t7:2343": "Sañcaritte tathā tayo.",
  "tika-vin10t7:2344": "903.",
  "tika-vin10t7:2345": " Anodissakamopāte, khate marati mānuso;",
  "tika-vin10t7:2346": "Pārājikaṃ siyā, yakkhe, pete thullaccayaṃ mate.",
  "tika-vin10t7:2347": "904.",
  "tika-vin10t7:2348": " Tiracchānagate tattha, mate pācittiyaṃ vade;",
  "tika-vin10t7:2349": "Imā pāṇātipātasmiṃ, tisso āpattiyo siyuṃ.",
  "tika-vin10t7:2350": "905.",
  "tika-vin10t7:2351": " Manussamāraṇādinnā-dānamāṇattiyāpi ca;",
  "tika-vin10t7:2352": "Manussuttaridhammañca, vadato vācikā tayo.",
  "tika-vin10t7:2353": "906.",
  "tika-vin10t7:2354": " Maggadvayaṃ panodissa, vaṇṇādibhaṇane garuṃ;",
  "tika-vin10t7:2355": "Thullaccayaṃ panodissa, ubbhajāṇumadhakkhakaṃ.",
  "tika-vin10t7:2356": "907.",
  "tika-vin10t7:2357": " Ubbhakkhakamadhojāṇu-mādissa bhaṇato pana;",
  "tika-vin10t7:2358": "Dukkaṭaṃ pana niddiṭṭhaṃ, tisso obhāsanā yimā.",
  "tika-vin10t7:2359": "908.",
  "tika-vin10t7:2360": " Paṭiggaṇhanatādīhi, tīhi saṅghādisesatā;",
  "tika-vin10t7:2361": "Dvīhi thullaccayaṃ vuttaṃ, ekena pana dukkaṭaṃ.",
  "tika-vin10t7:2362": "909.",
  "tika-vin10t7:2363": " Chindato kati āpatti, chaḍḍitappaccayā kati?",
  "tika-vin10t7:2364": "Chindantassa tu tissova, pañca chaḍḍitapaccayā.",
  "tika-vin10t7:2365": "910.",
  "tika-vin10t7:2366": " Hoti pārājikaṃ tassa, chindantassa vanappatiṃ;",
  "tika-vin10t7:2367": "Bhūtagāmaṃ tu pācitti, aṅgajātaṃ tu thullatā.",
  "tika-vin10t7:2368": "911.",
  "tika-vin10t7:2369": " Visaṃ chaḍḍetyanodissa, manusso marati tena ce;",
  "tika-vin10t7:2370": "Pārājikaṃ, mate yakkhe, pete thullaccayaṃ siyā.",
  "tika-vin10t7:2371": "912.",
  "tika-vin10t7:2372": " Tiracchāne tu pācitti, visaṭṭhichaḍḍane garuṃ;",
  "tika-vin10t7:2373": "Harituccārapassāva-chaḍḍane dukkaṭaṃ mataṃ.",
  "tika-vin10t7:2374": "913.",
  "tika-vin10t7:2375": " Gacchato katidhāpatti, ṭhitassa kati me vada?",
  "tika-vin10t7:2376": "Kati honti nisinnassa, nipannassāpi kittakā?",
  "tika-vin10t7:2377": "914.",
  "tika-vin10t7:2378": " Gacchantassa catassova, ṭhitassāpi ca tattakā;",
  "tika-vin10t7:2379": "Nisinnassa catassova, nipannassāpi tattakā.",
  "tika-vin10t7:2380": "915.",
  "tika-vin10t7:2381": " Bhikkhu bhikkhuniyā saddhiṃ, saṃvidhāne tu dukkaṭaṃ;",
  "tika-vin10t7:2382": "Pācittaññassa gāmassa, upacārokkame siyā.",
  "tika-vin10t7:2383": "916.",
  "tika-vin10t7:2384": " Thullaccayaṃ parikkhitte, gāmasmiṃ paṭhame pade;",
  "tika-vin10t7:2385": "Garukaṃ dutiye hoti, gāmantaraṃ vajantiyā.",
  "tika-vin10t7:2386": "917.",
  "tika-vin10t7:2387": " Paṭicchanne panokāse, bhikkhunī mittasanthavā;",
  "tika-vin10t7:2388": "Posassa hatthapāse tu, pācitti yadi tiṭṭhati.",
  "tika-vin10t7:2389": "918.",
  "tika-vin10t7:2390": " Hatthapāsaṃ jahitvāna, sace tiṭṭhati dukkaṭaṃ;",
  "tika-vin10t7:2391": "Aruṇuggamane kāle, dutiyā hatthapāsakaṃ.",
  "tika-vin10t7:2392": "919.",
  "tika-vin10t7:2393": " Hitvā tiṭṭhantiyā tassā, thullaccayamudīritaṃ;",
  "tika-vin10t7:2394": "Hitvā tiṭṭhati ce tassā, hoti saṅghādisesatā.",
  "tika-vin10t7:2395": "920.",
  "tika-vin10t7:2396": " Nisinnāya catassova, nipannāyāpi tattakā;",
  "tika-vin10t7:2397": "Honti vuttappakārāva, viññeyyā vinayaññunā.",
  "tika-vin10t7:2398": "921.",
  "tika-vin10t7:2399": " Yāvatatiyake vuttā, kati āpattiyo vada?",
  "tika-vin10t7:2400": "Yāvatatiyake vuttā, tisso āpattiyo suṇa.",
  "tika-vin10t7:2401": "922.",
  "tika-vin10t7:2402": " Phuse pārājikāpattiṃ, ukkhittassānuvattikā;",
  "tika-vin10t7:2403": "Saṅghādisesatā saṅgha-bhedakassānuvattino.",
  "tika-vin10t7:2404": "923.",
  "tika-vin10t7:2405": " Anissagge tu pācitti, pāpikāya ca diṭṭhiyā;",
  "tika-vin10t7:2406": "Yāvatatiyake tisso, honti āpattiyo imā.",
  "tika-vin10t7:2407": "924.",
  "tika-vin10t7:2408": " Khādato kati niddiṭṭhā, bhojanappaccayā kati?",
  "tika-vin10t7:2409": "Khādato pana tissova, pañca bhojanakāraṇā.",
  "tika-vin10t7:2410": "925.",
  "tika-vin10t7:2411": " Thullaccayaṃ manussānaṃ, maṃsaṃ khādati, dukkaṭaṃ;",
  "tika-vin10t7:2412": "Sesakānaṃ tu, pācitti, lasuṇaṃ bhakkhayantiyā.",
  "tika-vin10t7:2413": "926.",
  "tika-vin10t7:2414": " Avassutassa posassa, hatthato hi avassutā;",
  "tika-vin10t7:2415": "Gahetvā bhojanaṃ kiñci, sabbaṃ maṃsaṃ akappiyaṃ.",
  "tika-vin10t7:2416": "927.",
  "tika-vin10t7:2417": " Viññāpetvāna attatthaṃ, gahetvā bhojanampi ca;",
  "tika-vin10t7:2418": "Lasuṇampi ca missetvā, ekatajjhoharantiyā.",
  "tika-vin10t7:2419": "928.",
  "tika-vin10t7:2420": " Thullaccayañca pācitti, pāṭidesaniyampi ca;",
  "tika-vin10t7:2421": "Dukkaṭaṃ garukañcāti, pañca āpattiyo siyuṃ.",
  "tika-vin10t7:2422": "929.",
  "tika-vin10t7:2423": " Olokentassa niddiṭṭhā, kati āpattiyo vada?",
  "tika-vin10t7:2424": "Olokentassa niddiṭṭhā, ekāpatti mahesinā.",
  "tika-vin10t7:2425": "930.",
  "tika-vin10t7:2426": " Dukkaṭaṃ rattacittena, aṅgajātaṃ panitthiyā;",
  "tika-vin10t7:2427": "Olokentassa vā vuttaṃ, mukhaṃ bhikkhaṃ dadantiyā.",
  "tika-vin10t7:2428": "931.",
  "tika-vin10t7:2429": " Kati ukkhittakā vuttā, sammāvattanakā kati?",
  "tika-vin10t7:2430": "Tayo ukkhittakā vuttā, tecattālīsa vattanā.",
  "tika-vin10t7:2431": "932.",
  "tika-vin10t7:2432": " Adassanappaṭīkamme, āpannāpattiyā duve;",
  "tika-vin10t7:2433": "Eko appaṭinissagge, pāpikāya ca diṭṭhiyā.",
  "tika-vin10t7:2434": "933.",
  "tika-vin10t7:2435": " Kati nāsitakā vuttā, katīnaṃ ekavācikā?",
  "tika-vin10t7:2436": "Tayo nāsitakā vuttā, tiṇṇannaṃ ekavācikā.",
  "tika-vin10t7:2437": "934.",
  "tika-vin10t7:2438": " Mettiyā dūsako ceva, kaṇṭakoti tayo ime;",
  "tika-vin10t7:2439": "Liṅgasaṃvāsadaṇḍehi, nāsitā hi yathākkamaṃ.",
  "tika-vin10t7:2440": "935.",
  "tika-vin10t7:2441": " Ekupajjhāyakeneva, ekenācariyena ca;",
  "tika-vin10t7:2442": "Dve tayo anusāvetuṃ, vaṭṭatīti ca niddise.",
  "tika-vin10t7:2443": "936.",
  "tika-vin10t7:2444": " Ñattiyā kappanā ceva, tathā vippakatampi ca;",
  "tika-vin10t7:2445": "Atītakaraṇañceti, tayo kammassa saṅgahā.",
  "tika-vin10t7:2446": "937.",
  "tika-vin10t7:2447": "Ñattiyākappanā nāma, ‘‘dadeyya’’ccevamādikā;",
  "tika-vin10t7:2448": "‘‘Deti saṅgho, karotī’’ti, ādi vippakataṃ siyā.",
  "tika-vin10t7:2449": "938.",
  "tika-vin10t7:2450": " ‘‘Dinnaṃ, kataṃ’’ paniccādi, atītakaraṇaṃ siyā;",
  "tika-vin10t7:2451": "Saṅgayhanti hi sabbāni, kammānetehi tīhipi.",
  "tika-vin10t7:2452": "939.",
  "tika-vin10t7:2453": " Saṅghe salākagāhena, kammenapi ca kevalaṃ;",
  "tika-vin10t7:2454": "Kāraṇehi pana dvīhi, saṅgho bhijjati, naññathā.",
  "tika-vin10t7:2455": "940.",
  "tika-vin10t7:2456": " Saṅghabhedakabhikkhussa, tassa pārājikaṃ siyā;",
  "tika-vin10t7:2457": "Anuvattakabhikkhūnaṃ, thullaccayamudīritaṃ.",
  "tika-vin10t7:2458": "941.",
  "tika-vin10t7:2459": " Payuttāyuttavācāya, kati āpattiyo phuse?",
  "tika-vin10t7:2460": "Payuttāyuttavācāya, cha panāpattiyo phuse.",
  "tika-vin10t7:2461": "942.",
  "tika-vin10t7:2462": " Ājīvahetu pāpiccho, icchāpakatamānaso;",
  "tika-vin10t7:2463": "Asantaṃ uttariṃ dhammaṃ, ullapanto parājito.",
  "tika-vin10t7:2464": "943.",
  "tika-vin10t7:2465": " Sañcarittaṃ samāpanne, tathā saṅghādisesatā;",
  "tika-vin10t7:2466": "Yo te vasati ārāme, vadaṃ thullaccayaṃ phuse.",
  "tika-vin10t7:2467": "944.",
  "tika-vin10t7:2468": " Viññāpetvā paṇītaṃ tu, bhojanaṃ bhikkhu bhuñjati;",
  "tika-vin10t7:2469": "Pācitti bhikkhuniyā ce, pāṭidesaniyaṃ siyā.",
  "tika-vin10t7:2470": "945.",
  "tika-vin10t7:2471": " Viññāpetvāna sūpaṃ vā, odanaṃ vā anāmayo;",
  "tika-vin10t7:2472": "Bhikkhu bhuñjati ce tassa, hoti āpatti dukkaṭaṃ.",
  "tika-vin10t7:2473": "946.",
  "tika-vin10t7:2474": " Dasasatāni rattīnaṃ, chādetvāpattiyo pana;",
  "tika-vin10t7:2475": "Dasa rattiyo vasitvāna, mucceyya pārivāsiko.",
  "tika-vin10t7:2476": "947.",
  "tika-vin10t7:2477": " Pārājikāni aṭṭheva, tevīsa garukā pana;",
  "tika-vin10t7:2478": "Dveyevāniyatā vuttā, buddhenādiccabandhunā.",
  "tika-vin10t7:2479": "948.",
  "tika-vin10t7:2480": " Nissaggiyāni vuttāni, dvecattālīsa honti hi;",
  "tika-vin10t7:2481": "Honti pācittiyā sabbā, aṭṭhāsītisataṃ pana.",
  "tika-vin10t7:2482": "949.",
  "tika-vin10t7:2483": " Pāṭidesaniyā vuttā, dvādaseva mahesinā;",
  "tika-vin10t7:2484": "Vuttā pana susikkhena, pañcasattati sekhiyā.",
  "tika-vin10t7:2485": "950.",
  "tika-vin10t7:2486": " Paññattāni supaññena, gotamena yasassinā;",
  "tika-vin10t7:2487": "Bhavanti pana sabbāni, aḍḍhuḍḍhāni satāni hi.",
  "tika-vin10t7:2488": "951.",
  "tika-vin10t7:2489": " Yo panetesu vattabbo;",
  "tika-vin10t7:2490": "Sārabhūto vinicchayo;",
  "tika-vin10t7:2491": "So mayā sakalo vutto;",
  "tika-vin10t7:2492": "Samāseneva sabbathā.",
  "tika-vin10t7:2493": "952.",
  "tika-vin10t7:2494": " Mayā suṭṭhu vicāretvā, pāḷiaṭṭhakathānayaṃ;",
  "tika-vin10t7:2495": "Katattā ādaraṃ katvā, uggahetabbamevidaṃ.",
  "tika-vin10t7:2496": "953.",
  "tika-vin10t7:2497": " Atthe akkharabandhe vā, viññāsassa kamepi vā;",
  "tika-vin10t7:2498": "Kaṅkhā tasmā na kātabbā, kātabbā bahumānatā.",
  "tika-vin10t7:2499": "954.",
  "tika-vin10t7:2500": " Sauttaraṃ yo jānāti;",
  "tika-vin10t7:2501": "Vinayassa vinicchayaṃ;",
  "tika-vin10t7:2502": "Nissayaṃ so vimuñcitvā;",
  "tika-vin10t7:2503": "Yathākāmaṅgamo siyā.",
  "tika-vin10t7:2504": "955.",
  "tika-vin10t7:2505": " Nissayaṃ dātukāmena, savibhaṅgaṃ samātikaṃ;",
  "tika-vin10t7:2506": "Suṭṭhu vācuggataṃ katvā, ñatvā dātabbamevidaṃ.",
  "tika-vin10t7:2507": "956.",
  "tika-vin10t7:2508": " Imaṃ paṭhati cinteti, suṇāti paripucchati;",
  "tika-vin10t7:2509": "Vāceti ca paraṃ niccaṃ, atthaṃ upaparikkhati.",
  "tika-vin10t7:2510": "957.",
  "tika-vin10t7:2511": " Yo tassa pana bhikkhussa, atthā vinayanissitā;",
  "tika-vin10t7:2512": "Upaṭṭhahanti sabbeva, hatthe āmalakaṃ viya.",
  "tika-vin10t7:2513": "958.",
  "tika-vin10t7:2514": " Imaṃ paramamuttaraṃ uttaraṃ;",
  "tika-vin10t7:2515": "Naro hamatasāgaraṃ sāgaraṃ;",
  "tika-vin10t7:2516": "Abuddhijanasāradaṃ sāradaṃ;",
  "tika-vin10t7:2517": "Siyā vinayapārago pārago.",
  "tika-vin10t7:2518": "959.",
  "tika-vin10t7:2519": " Ato hi niccaṃ imamuttamaṃ tamaṃ;",
  "tika-vin10t7:2520": "Vidhūya sikkhe guṇasaṃhitaṃ hitaṃ;",
  "tika-vin10t7:2521": "Naro hi sakkaccavapūrato rato;",
  "tika-vin10t7:2522": "Sukhassa sabbaṅgaṇakammadaṃ padaṃ.",
  "tika-vin10t7:2523": "960.",
  "tika-vin10t7:2524": " Vinaye paṭubhāvakare parame;",
  "tika-vin10t7:2525": "Piṭake paṭutaṃ abhipatthayatā;",
  "tika-vin10t7:2526": "Vidhinā paṭunā paṭunā yatinā;",
  "tika-vin10t7:2527": "Pariyāpuṇitabbamidaṃ satataṃ.",
  "tika-vin10t7:2528": "Nigamanakathā",
  "tika-vin10t7:2529": "961.",
  "tika-vin10t7:2530": " Racito buddhadattena, suddhacittena dhīmatā;",
  "tika-vin10t7:2531": "Suciraṭṭhitikāmena, sāsanassa mahesino.",
  "tika-vin10t7:2532": "962.",
  "tika-vin10t7:2533": " Antarenantarāyaṃ tu, yathā siddhimupāgato;",
  "tika-vin10t7:2534": "Atthato ganthato ceva, uttaroyamanuttaro.",
  "tika-vin10t7:2535": "963.",
  "tika-vin10t7:2536": " Tathā sijjhantu saṅkappā, sattānaṃ dhammasaṃyutā;",
  "tika-vin10t7:2537": "Rājā pātu mahiṃ sammā, kāle devo pavassatu.",
  "tika-vin10t7:2538": "964.",
  "tika-vin10t7:2539": " Yāva tiṭṭhati selindo, yāva cando virocati;",
  "tika-vin10t7:2540": "Tāva tiṭṭhatu saddhammo, gotamassa mahesino.",
  "tika-vin10t7:2541": "965.",
  "tika-vin10t7:2542": " Khantisoraccasosīlya-buddhisaddhādayādayo;",
  "tika-vin10t7:2543": "Patiṭṭhitā guṇā yasmiṃ, ratanānīva sāgare.",
  "tika-vin10t7:2544": "966.",
  "tika-vin10t7:2545": " Vinayācārayuttena, tena sakkacca sādaraṃ;",
  "tika-vin10t7:2546": "Yācito saṅghapālena, therena thiracetasā.",
  "tika-vin10t7:2547": "967.",
  "tika-vin10t7:2548": " Suciraṭṭhitikāmena , vinayassa mahesino;",
  "tika-vin10t7:2549": "Bhikkhūnaṃ pāṭavatthāya, vinayassa vinicchaye.",
  "tika-vin10t7:2550": "968.",
  "tika-vin10t7:2551": " Akāsiṃ paramaṃ etaṃ, uttaraṃ nāma nāmato;",
  "tika-vin10t7:2552": "Savane sādaraṃ katvā, sikkhitabbo tato ayaṃ.",
  "tika-vin10t7:2553": "969.",
  "tika-vin10t7:2554": " Paññāsādhikasaṅkhyāni, navagāthāsatāni hi;",
  "tika-vin10t7:2555": "Gaṇanā uttarassāyaṃ, chandasānuṭṭhubhena tu.",
  "tika-vin10t7:2556": "970.",
  "tika-vin10t7:2557": " Gāthā catusahassāni, satañca ūnavīsati;",
  "tika-vin10t7:2558": "Pamāṇato imā vuttā, vinayassa vinicchayeti.",
  "tika-vin10t7:2559": "Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena kavivaravasabhena paramaratikaravaramadhuravacanuggārena uragapurena buddhadattena racito uttaravinicchayo samattoti.",
  "tika-vin10t7:2560": "Uttaravinicchayo niṭṭhito."
}