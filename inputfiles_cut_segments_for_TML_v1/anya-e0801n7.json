{
  "anya-e0801n7:0_0": "7. Sattamo kaṇḍo (ṇvādi)",
  "anya-e0801n7:1_0": "‘‘Bahulaṁ’’ (1.58) ‘‘kriyatthā’’ti (5.14) ca sabbattha vatthate.",
  "anya-e0801n7:2_0": "1. Cara dara kara raha jana sana tala sāda sādha kasāsa caṭāya vāhi ṇu.",
  "anya-e0801n7:3_0": "Cara-gatibhakkhaṇesu, dara-daraṇe, kara-karaṇe, raha-cāge, jana-janane, sana-sambhattiyaṁ, tala-patiṭṭhāyaṁ, sāda-assādane, sādha-saṁsiddhiyaṁ, kasa-vilekhane, asa-khepane, caṭa-bhedane, aya-iti gamanattho daṇḍako dhātu, vā-gatigandhanesu, etehi kriyatthehi bahulaṁ ṇu hoti.",
  "anya-e0801n7:3_1": "‘‘Assā ṇānubandhe’’ti (5.84) upantassa assa ā, carati hadaye manuññabhāvenāti cāru=sobhanaṁ.",
  "anya-e0801n7:3_2": "Darīyatīti dāra=kaṭṭhaṁ.",
  "anya-e0801n7:3_3": "Karotīti kāru=sippī, magha vā, visukammo ca.",
  "anya-e0801n7:3_4": "Rahati candādīnaṁ sobhāvisesaṁ nāsetīti rāhu=asurindo.",
  "anya-e0801n7:3_5": "Jāyati gamanāgamanaṁ anenātijānu=jaṅghorūnaṁ sandhi.",
  "anya-e0801n7:3_6": "Saneti attani bhattiṁ uppādetīti sānu=girippadeso.",
  "anya-e0801n7:3_7": "Talanti patiṭṭhahanti ettha dantāti tālu=vadanekadeso.",
  "anya-e0801n7:3_8": "Sā dīyati assādīyatīti sādu=madhuraṁ.",
  "anya-e0801n7:3_9": "Sādheti attaparahitanti sādhu=sajjano.",
  "anya-e0801n7:3_10": "Kasīyatīti kāsu=āvāṭo, asati sīghabhāvena pavattatīti āsu=sīghaṁ.",
  "anya-e0801n7:3_11": "Caṭati bhindati amanuññabhāvanti cāṭu=manuñño.",
  "anya-e0801n7:3_12": "Ayanti pavattanti sattā etenāti āyu=jīvitaṁ.",
  "anya-e0801n7:3_13": "‘‘Assā ṇāpimhi yuka’’ iti (5.91) yuka- vāti gacchatīti vāyu-vāto.",
  "anya-e0801n7:4_0": "2.",
  "anya-e0801n7:4_1": "Bhara mara cara tara ara gara hana tana mana bhama kita dhana baṁha kambamba cakkha bhikkha saṁkindanda yaja paṭāṇāsa vasa pasa paṁsa bandhā u.",
  "anya-e0801n7:5_0": "Bhara-bharaṇe, mara-pāṇacāge, cara-gatibhakkhaṇesu, tara taraṇe, ara-gamane, gara ghara-secane, girāti vā nipātanā akāro, hana-hiṁ sāyaṁ, tana-vittāre, mana-ñāṇe, bhama-anavaṭṭhāne, kita-nivāse, dhana-sadde, baṁha braha brūha-vuddhiyaṁ, kamba-saṁvaraṇe, amba-sadde, cakkha ikkha dassane, bhikkha-yācane, saṁkasaṅkāyaṁ, inda-paramissariye, anda-bandhane, yaja-devapūjāyaṁ, aṭa paṭa-gamanathā, aṇa-saddattho, asa-khepane, vasa-nivāse, pasabādhane, paṁsa-nāsane, bandha-bandhane, etehi kriyatthehi u hoti.",
  "anya-e0801n7:5_1": "Bharatīti bhara=bhattā.",
  "anya-e0801n7:5_2": "Marati rūpakāyena sahevāti maru=devo, nijjaladeso ca.",
  "anya-e0801n7:5_3": "Carīyati bhakkhīyatīti caru=habyapā ko.",
  "anya-e0801n7:5_4": "Taranti anenāti taru=rukkho.",
  "anya-e0801n7:5_5": "Arati sūnabhāvena uddhaṁ gacchatīti aru=vaṇo.",
  "anya-e0801n7:5_6": "Garati siñcati, girati vamati vā sissesu sinehanti garu=ācariyo.",
  "anya-e0801n7:5_7": "Hanati odanādīsu vaṇṇavisesaṁ nāsetīti hanu=vadanekadeso.",
  "anya-e0801n7:5_8": "Tanoti saṁsāra dukkhanti tanu-sarīraṁ.",
  "anya-e0801n7:5_9": "Maññati sattānaṁ hitāhitanti manu=pajāpati.",
  "anya-e0801n7:5_10": "Bhamati calatīti bhamu=nayano patiṭṭhānaṁ.",
  "anya-e0801n7:5_11": "Ketati uddhaṁ gacchati, upari nivasatīti vā ketu=dhajo.",
  "anya-e0801n7:5_12": "Dhanati saddaṁ karotīti dhanu=cāpo.",
  "anya-e0801n7:5_13": "Baṁha iti niddesā umhi niccaṁ niggahītalopo, baṁhati vuddhiṁ gacchatīti bahu=anappakaṁ.",
  "anya-e0801n7:5_14": "Kambati saṁvaraṁ karotīthi kambu=valayo, saṅkho ca.",
  "anya-e0801n7:5_15": "Ambati nādaṁkarotīti ambu=vāri.",
  "anya-e0801n7:5_16": "Cakkhati rūpanti cakkhu=nayanaṁ.",
  "anya-e0801n7:5_17": "Bhikkhatīti bhikkhu=samaṇo.",
  "anya-e0801n7:5_18": "Saṁkiratīti saṁku=sūlaṁ.",
  "anya-e0801n7:5_19": "Indati nakkhattānaṁ paramissariyaṁ pavattetīti indu=cando.",
  "anya-e0801n7:5_20": "Andanti bandhanti sattā etāyāti andu=saṅkhalikā.",
  "anya-e0801n7:5_21": "Yajanti anenāti yaju=vedo.",
  "anya-e0801n7:5_22": "Paṭati byattabhāvaṁ gacchatīti paṭu=vicakkhaṇo.",
  "anya-e0801n7:5_23": "Aṇati sukhumabhāvena pavattatīti aṇu=sukhumo, vīhibhedo ca.",
  "anya-e0801n7:5_24": "Asanti pavattanti sattā etehīti asavo=pāṇā.",
  "anya-e0801n7:5_25": "Sukhaṁ vasantyanenāti vasu=dhanaṁ.",
  "anya-e0801n7:5_26": "Pasīyati bādhīyati sāmikehīti pasu.",
  "anya-e0801n7:5_27": "Catuppado.",
  "anya-e0801n7:5_28": "Paṁsati sobhāvisesaṁ nāsetīti paṁsu=reṇu.",
  "anya-e0801n7:5_29": "Bandhīyati sinehabhāvenāti bandhu=ñāti.",
  "anya-e0801n7:6_0": "3. Bandhā ū vadho ca.",
  "anya-e0801n7:7_0": "Bandha-bandhane timasmā ū hoti, bandhassa vadhādeso ca.",
  "anya-e0801n7:7_1": "Pañcahi kāmaguṇehi attani satthe bandhatīti vadhū-suṇisā, itthīca.",
  "anya-e0801n7:8_0": "4. Jambādayo.",
  "anya-e0801n7:9_0": "Jambūādayo saddāūpaccayantā nipaccante, nipātanaṁ appattassa pāpanaṁ pattassa paṭisedho ca.",
  "anya-e0801n7:9_1": "Janismā ū, bukāgamo, ‘‘manānaṁ niggahīta’’nti (5.96) nassa niggahītaṁ, ‘‘vagge vagganto’’ti (1.41) niggahītassa mo, jāyati, janīyatī vā jambū=rukkho.",
  "anya-e0801n7:9_2": "Bhamissa amalopo, bhamati kampatīti bhū=bhamu.",
  "anya-e0801n7:9_3": "Karotismā ū, tassa kandhuña ca, ‘‘pararūpamayakāre byañjane’’ti (5.95) dhātvantassa byañjanassa pararūpattaṁ, rudhiruppādaṁ karotīti kakkandhū=badarī.",
  "anya-e0801n7:9_4": "Lamba-avasaṁsane , āpubbo, saṁyogādilopadīgharassā, ālambati avasaṁsatīti alābū=tumbi.",
  "anya-e0801n7:9_5": "Sara-gati hiṁsācintāsu, ūmhi abhuka abuka ca, sarati gacchatīti sarabhū=ekā mahānadī.",
  "anya-e0801n7:9_6": "Sarati pāṇe hiṁsatīti sarabū=khuddajantukaviseso.",
  "anya-e0801n7:9_7": "Camaadane, camati bhakkhati nivāpanti camū=senā.",
  "anya-e0801n7:9_8": "Tana-vitthāre, tanoti saṁsāradukkhanti tanu=sarīraṁ, evamaññepi payogato daṭṭhabbā.",
  "anya-e0801n7:10_0": "5. Tapusa vi dha kura putha mudā ku.",
  "anya-e0801n7:11_0": "Tapa-santāpe, usa-dāhe, vidha-vedhane, kura-sadde, putha patha-vitthāre, muda-tose, etehi ku, hoti.",
  "anya-e0801n7:11_1": "Kakāronubandho ‘‘na te kānubandhanāgamesū’’ti (5.85) eonamabhāvattho.",
  "anya-e0801n7:11_2": "Tapa iti niddesatova assa ittaṁ, tāpīyatīti tipu=lohaviseso.",
  "anya-e0801n7:11_3": "Usati dāhaṁ karotīti usu=saro.",
  "anya-e0801n7:11_4": "Vedhati raṁsīhi timiranti vidhu=cando.",
  "anya-e0801n7:11_5": "Kurati kiccākiccaṁ vadatīti kuru=rājā, kuravo=janapado.",
  "anya-e0801n7:11_6": "Puthati mahanthabhāvena patthiratīti puthu=vitthiṇṇo, modanaṁ, mudīyatīti vā mudu=athaddho.",
  "anya-e0801n7:12_0": "6. Sindhādayo.",
  "anya-e0801n7:13_0": "Sindhu ādayo kupaccayantā nipaccante.",
  "anya-e0801n7:13_1": "Sanda-passavane, assa ittaṁ, dhocāntā deso nipātanā, sandati passavatīti sindhu=nadi, vahisupantassa dīghādibatte, bādhissa vāntahatte ca, vahantyanenāti bāhu, bādhati upaddave vāretī ti vā bāhu=bhujo.",
  "anya-e0801n7:13_2": "Raṁgha-gamane, niggahītalopo, raṅghati pavattahi rājadhammeti raghu=rājā.",
  "anya-e0801n7:13_3": "Vida-lābhe, nakārāgamo, vassa bo, vindatyanena nandananti bindu=kaṇikā.",
  "anya-e0801n7:13_4": "Mana-ñāṇe, nassa dho, maññati ñāyati madhuranti madhu=madhukarīhi katamadhu, rapa lapa japa jappa-vacane, assaittaṁ, rapati jappati mantantī ripu=paccāmitto.",
  "anya-e0801n7:13_5": "Sasa-gati hiṁ sāpāṇanesu, assa uttaṁ, sasati jīvatīti susu=yuvā.",
  "anya-e0801n7:13_6": "Ara gamane, assautta mūttañca, arati mahantabhāvaṁ gacchatīti uru=mahā, aratinenāti ūru-satthi.",
  "anya-e0801n7:13_7": "Khaṇa-avadāraṇe, ā pubbo analopo, ākhanatīti ākhu=undūro.",
  "anya-e0801n7:13_8": "Tarataraṇe, tassa tho, taratīti tharu=khaggāvayavo.",
  "anya-e0801n7:13_9": "Laṁgha-gati sosanesu ghassa vā hattaṁ, niggahītalopo ca, laṅghati pavattati laghubhāvenāti laghu lahū ekatthā, (bhaṁja-omaddane, pa-pubbo, jassa gattaṁ, pabhañjati visesenāti pabhaṅgu=bhaṅguro.) Ṭhā-gatinivattiyaṁ, supubbo, ṭhāti pavattati sundarabhāvenāti suṭṭhu=sobhanaṁ, dupubbo ṭhāti pavattati asundarabhāvenāti duṭṭhu=asobhanaṁ.",
  "anya-e0801n7:13_10": "Evamaññepi viññeyyā.",
  "anya-e0801n7:14_0": "7. I.",
  "anya-e0801n7:15_0": "Kriyatthā bahulaṁ i hoti, abha-khepane, asīyati khipīyatīti asi=khaggo.",
  "anya-e0801n7:15_1": "Kasa-vilekhane, kasīyate kasi=kasanaṁ.",
  "anya-e0801n7:15_2": "Masa-āmasane, masīyatīti masi=meḷā.",
  "anya-e0801n7:15_3": "Ku-sadde o avādesā, kavati kathebhīti kavi=kabbakāro.",
  "anya-e0801n7:15_4": "Rusadde, ravati gajjatīti ravi=ādicco.",
  "anya-e0801n7:15_5": "Sappa-gamane, sappati pavattatīti sappi=ghataṁ.",
  "anya-e0801n7:15_6": "Gantha-ganthane, ‘‘ta tha na rānaṁ ṭa ṭha ṇalā’’ti (1.25) nathānaṁ ṇaṭhā, ganthetīti gaṇṭhi=pabbo, gaṇṭhica.",
  "anya-e0801n7:15_7": "Rāja-dittiyaṁ, rājati pavattatīti rāji=pāḷi.",
  "anya-e0801n7:15_8": "Kala-saṅkhyāne, kalīyati parimīyatīti kali=pāpaṁ.",
  "anya-e0801n7:15_9": "Bala-pāṇane, balanti jīvanti anenāti bali=karo.",
  "anya-e0801n7:15_10": "Dhana-sadde, dhanati nadatīti dhani=saddo.",
  "anya-e0801n7:15_11": "Acca añca-pūjāyaṁ, accīyati pūjīyatīti acci=jālā.",
  "anya-e0801n7:15_12": "Vala valla-saṁvaraṇe, valanaṁ saṁkocanaṁ vali=udarādīsu pali, vallīyanti saṁvarīyanti sattā etāyāti valli=latā.",
  "anya-e0801n7:15_13": "Vimhi valī vallītipi hoti, soyevattho, evamaññepi.",
  "anya-e0801n7:16_0": "8. Dajhādayo.",
  "anya-e0801n7:17_0": "Dadhiādayo saddā ipaccayantā nipaccante.",
  "anya-e0801n7:17_1": "Dhā-dhāraṇe, dvibhāvo nipātanā, ghatamādadhātīti dadhi=gora saviseso.",
  "anya-e0801n7:17_2": "Aṁha-gamane, niggahītalopo, aṁhati gacchatīti ahi=sappo.",
  "anya-e0801n7:17_3": "Kampa calane, saṁyogādilopo, kampati calatīti kapi=vānaro.",
  "anya-e0801n7:17_4": "Mana-ñāṇe, assa uttaṁ, manati jānātīti muni=samaṇo.",
  "anya-e0801n7:17_5": "Nassa ṇattaṁ, manati mahagghabhāvaṁ gacchatītī maṇi=ratanaṁ.",
  "anya-e0801n7:17_6": "Ikkha cakkha-dassane, issa attaṁ ikkhati anenāti akkhi=nayanaṁ.",
  "anya-e0801n7:17_7": "Kamapavikkhepe, assa ittaṁ, kamati yātīti kimi=khuddajantukaviseso.",
  "anya-e0801n7:17_8": "Tara taraṇe, tittirādeso, turito tarati yātīti tittiri=pakkhiviseso.",
  "anya-e0801n7:17_9": "Kīḷa-vihāre, īssa ettaṁ, kīḷanaṁ keḷi=kīḷā.",
  "anya-e0801n7:17_10": "Usismā issa khaluña, usati dahatī ukkhali=bhājanaṁ, evamaññepi.",
  "anya-e0801n7:18_0": "9. Yuvaṇṇupantā ki.",
  "anya-e0801n7:19_0": "Ivaṇṇupantehi ca uvaṇṇupantehi ca kriyatthehi bahulaṁ ki hoti.",
  "anya-e0801n7:19_1": "Kakāro-nubandho, isa sisa-icchāyaṁ, sivaṁ icchatīti isi=tapassī.",
  "anya-e0801n7:19_2": "Gira-nigiraṇe, girati pasavati chavimaṁsasārabhūtaṁ bhesajjādinti giri=selo.",
  "anya-e0801n7:19_3": "Suca-socane.",
  "anya-e0801n7:19_4": "Socanaṁ suci=soceyyaṁ, ruca-abhilāse rucanti etāyāti ruci=ābhilāso, evamaññepi.",
  "anya-e0801n7:20_0": "10. Vapa vara vasa rasa nabha hara hana paṇā iṇa.",
  "anya-e0801n7:21_0": "Vapa-bījanikkhepe, vara-varaṇasambhattīsu, vasa-nivāse, rasa-assādane, nabha-hiṁsāyaṁ, hara haraṇe, hana hiṁsāyaṁ, paṇa-byavahārathutisu, etehi iṇa hoti.",
  "anya-e0801n7:21_1": "Vapanti etāyāti vāpi=jalāsayo.",
  "anya-e0801n7:21_2": "Vārenti etenāti vāri=jalaṁ.",
  "anya-e0801n7:21_3": "Vasanti etāyāti vāsi=tacchaka bhaṇḍaṁ.",
  "anya-e0801n7:21_4": "Rasīyati assādanavasena samo sarīyatīti rāsi=samūho.",
  "anya-e0801n7:21_5": "Nabhati hiṁsatīti nābhi=sarīrāvayavo.",
  "anya-e0801n7:21_6": "Hāretīti hāri=manuññaṁ.",
  "anya-e0801n7:21_7": "‘‘Hanassa ghāto ṇānubandhe’’ (5.99) ti hanassa ghāto, hananti etenāti ghāti=paharaṇaṁ, paṇati voharatīti pāṇi, paṇati voharati etenāti vā pāṇi=karo.",
  "anya-e0801n7:22_0": "11. Bhūgamā īṇa.",
  "anya-e0801n7:23_0": "Bhū-sattāyaṁ, ama gama-gamane etehi īṇa hoti bhavissati kāle.",
  "anya-e0801n7:23_1": "Bhavissatīti bhāvī=bhavissamāno.",
  "anya-e0801n7:23_2": "Gamissatīti gāmī=gamissāmāno.",
  "anya-e0801n7:24_0": "12. Tandalakkhā ī.",
  "anya-e0801n7:25_0": "Tanda-ālasiye, lakkha-dassanaṅkesu, etehi ī hoti.",
  "anya-e0801n7:25_1": "Tandanaṁ tandī=ālasyaṁ, lakkhīyanti sattā etāyāti lakkhī=sirī.",
  "anya-e0801n7:26_0": "13. Gamā ro.",
  "anya-e0801n7:27_0": "Gamismā ro hoti. ‘‘Rānubandhentasarādissā’’ti (4.132) amalopo, gacchatīti go=pasu.",
  "anya-e0801n7:28_0": "(Iti sarapaccayavidhānaṁ).",
  "anya-e0801n7:29_0": "14. I bhī kā karāra vaka saka vāhi ko.",
  "anya-e0801n7:30_0": "I-ajjhena gatīsu, bhī-bhaye, kā gā-sadde, kara-karaṇe, ara-gamane, kuka vaka-ādāne, saka-sattiyaṁ, vā-gatibandhanesu, etehi kapaccayo hoti.",
  "anya-e0801n7:30_1": "Eti pavattatīti eto=asahāyo.",
  "anya-e0801n7:30_2": "Bhāyanti etasmāti bheko=maṇḍūko.",
  "anya-e0801n7:30_3": "Kāyati saddaṁ karotīti kāko=vāyaso.",
  "anya-e0801n7:30_4": "Karoti vaṇṇakanti kakko=vaṇṇaviseso, pisitadabbañca.",
  "anya-e0801n7:30_5": "Arati yātīti akko=sūro, viṭapiviseso ca.",
  "anya-e0801n7:30_6": "Vakati odanaṁ ādadātīti vakkaṁ=dehakoṭṭhāsaviseso, sakkatīti sakko-devindo, samattho ca.",
  "anya-e0801n7:30_7": "Vāti bandhati etenāti vāko=vakkalaṁ.",
  "anya-e0801n7:31_0": "15. Ñukādayo.",
  "anya-e0801n7:32_0": "Ñukādayo kapaccayantā nipaccante.",
  "anya-e0801n7:32_1": "Ūha-vitakke, halopo nipātanā ūhīyati vicinīyatīti ūkā-okodanī.",
  "anya-e0801n7:32_2": "Unda kiledane, saṁyogādi lopo, aka ca.",
  "anya-e0801n7:32_3": "Undati dravaṁ karotīti udakaṁ=jalaṁ.",
  "anya-e0801n7:32_4": "Bhī-bhaye, ettābhāvo, bhāyanti etasmāti bhīko=bhīru.",
  "anya-e0801n7:32_5": "Saka-sattiyaṁ, upantassi, sakkoti dhāretunti sikkā=upakaraṇaviseso.",
  "anya-e0801n7:32_6": "Hā-cāge, hīyati sādhūhi jahīyatīti hāko=kodho.",
  "anya-e0801n7:32_7": "Samba-maṇḍane, kassa uña , sambati udakaṁ maṇḍetīti sambuko=jalajantuvisebho.",
  "anya-e0801n7:32_8": "Putha patha-vitthāre, ottābhāvo, kassa uña, puthati pattharati attano bālabhāvanti puthuko=bālo.",
  "anya-e0801n7:32_9": "Suca-soke, socanti etenāti sukkaṁ=sambhavo, setañca.",
  "anya-e0801n7:32_10": "Ci-caye, upapubbo, ettābhāvo, upacinantīti upacikā=vammika kārā.",
  "anya-e0801n7:32_11": "Kampa-calane, kampissa paṁ, kampati calatīti paṅko=kaddamo.",
  "anya-e0801n7:32_12": "Usa-dāhe, usatīti ukkā=jālā.",
  "anya-e0801n7:32_13": "Kassa muña, usati dahatībhi ummukaṁ=alātaṁ.",
  "anya-e0801n7:32_14": "Vama-uggiraṇe, kassa miña, vamīyatīti vammiko=upacikākato cayo, masa-āmasane, sassa tthaṅa, masīyati pemenāti matthakaṁ=sīsaṁ, evamaññepi.",
  "anya-e0801n7:33_0": "16. Bhītvā nako.",
  "anya-e0801n7:34_0": "Bhī-bhaye tīmasmā ānako hoti. Bhāyanti etasmāki bhayānako=bhayajanako.",
  "anya-e0801n7:35_0": "17. Siṅghā āṇikāṭakā.",
  "anya-e0801n7:36_0": "Siṅgha-ghāyanetīmasmā āṇika āṭakā honti.",
  "anya-e0801n7:36_1": "‘‘Itthiyamatvā’’ti 93.260 ā, siṅghayati passavatīti siṅghāṇikā=nāsāssavo.",
  "anya-e0801n7:36_2": "Siṅghati ekībhāvaṁ yātīti siṅghāṭakaṁ=vīthicatukkaṁ.",
  "anya-e0801n7:37_0": "18. Karāditvako.",
  "anya-e0801n7:38_0": "Kara-karaṇe, sara-gatihiṁsācintāsu, nara-naye, tarataraṇe, vara-varaṇa sambhattīsu, jana-janane, kara-ditti gatikantīsu, kaṭa-mandane, kura-sadde, thu-abhitthave, evamādīhi ako hoti.",
  "anya-e0801n7:38_1": "Karīyatīti karako=kamaṇḍalu.",
  "anya-e0801n7:38_2": "Karotīti karakā=vassopalā.",
  "anya-e0801n7:38_3": "Sarati udakametthāti sarako=pānabhājanaṁ.",
  "anya-e0801n7:38_4": "Naranti pāpuṇanti sattā etthāti narako=nirayo.",
  "anya-e0801n7:38_5": "Tarantyanenāti tarako=taraṇaṁ.",
  "anya-e0801n7:38_6": "Vāretītivarako=varaṇo, dhaññaviseso ca.",
  "anya-e0801n7:38_7": "Janetīti janako=pitā.",
  "anya-e0801n7:38_8": "Kanati dibbatīti kanakaṁ=suvaṇṇaṁ.",
  "anya-e0801n7:38_9": "Kaṭati maddati ripavoti kaṭakaṁ=nagaraṁ.",
  "anya-e0801n7:38_10": "Kuratīti korako=kalikā.",
  "anya-e0801n7:38_11": "Thavīyatīti thavako-guccho.",
  "anya-e0801n7:39_0": "19. Bala patehyāko.",
  "anya-e0801n7:40_0": "Bala-pāṇane, pata patha-gamane, etehi āko hoti.",
  "anya-e0801n7:40_1": "Balati jīvatīti balākā=pakkhiviseso.",
  "anya-e0801n7:40_2": "Patati yātīti patākā=dhajo.",
  "anya-e0801n7:41_0": "20. Sāmākādayo.",
  "anya-e0801n7:42_0": "Sāmākaādayo ākantā nipaccante.",
  "anya-e0801n7:42_1": "Sā-tanu karaṇāvasānesu, sāssa muka, sāti dehaṁ ta nuṁ karotīti sāmāko=tiṇadhaññaṁ.",
  "anya-e0801n7:42_2": "Pā-pāne, inaṅa, pivati rattanti pināko=mahissaradhanu.",
  "anya-e0801n7:42_3": "Gu-sadde, ‘‘yuvaṇṇāna miyaṅuvaṅa sare’’ti (5.136) uvaṅa, gavati nadati etenāti guvako=pūgaphalaṁ.",
  "anya-e0801n7:42_4": "Aṭa paṭa-gamanatthā, paṭati yātīti paṭākā=vejayantī.",
  "anya-e0801n7:42_5": "Sala pila pala hula-gamanatthā, salati yātīti salākā=vejjopakaraṇadabbaṁ.",
  "anya-e0801n7:42_6": "Vida-ñāṇe, vidati jānātīti vidāko=vidvā.",
  "anya-e0801n7:42_7": "Paṇabyavahārathutīsu assa ittaṁ, ūka ca, paṇīyati voharīyatīti piññāko=tilakakko, evamaññepi.",
  "anya-e0801n7:43_0": "21. Vicchālagamamusā kiko.",
  "anya-e0801n7:44_0": "Vicchā-gamane , ala=bandhane, ama gama-gamane, musa-theyye, etehi kiko hoti.",
  "anya-e0801n7:44_1": "Vicchati yātīti vicchiko=kīṭo.",
  "anya-e0801n7:44_2": "Alati bandhati etenāti alikaṁ=asaccaṁ.",
  "anya-e0801n7:44_3": "Gacchatīti gamiko=gantā.",
  "anya-e0801n7:44_4": "Musāti niddesā dīgho, musati thenetīti mūsiko=undūro.",
  "anya-e0801n7:45_0": "22. Kiṁkaṇikādayo.",
  "anya-e0801n7:46_0": "Kiṁkaṇikādayo saddā kikantā nipaccante.",
  "anya-e0801n7:46_1": "Kaṇaiti daṇḍako dhātu saddattho, kassa dvittaṁ, assa ittaṁ, niggahītāgamo ca, kaṇati saddaṁ karotī kiṁkaṇikā=ghaṇḍikā.",
  "anya-e0801n7:46_2": "Muda-tose, dassa dvittaṁ, mudanti etamayāti muddikā=aṅguliyāveṭṭhanaṁ, phalaviseso a.",
  "anya-e0801n7:46_3": "Mahīyati pūjīyatīti mahikā=himaṁ.",
  "anya-e0801n7:46_4": "Kala-saṅkhyāne, kalīyati parimītayatīti kalikā=korako.",
  "anya-e0801n7:46_5": "Sappa-gamane, assa ittaṁ.",
  "anya-e0801n7:46_6": "Sappati gacchatīti sippikā=jalajantuviseso, evamaññepi.",
  "anya-e0801n7:47_0": "23. Isā kīko.",
  "anya-e0801n7:48_0": "Isa siṁsa-icchāyaṁ, iccasmā kīko hoti. Icchīyatīti isīkā=tūlanissayo.",
  "anya-e0801n7:49_0": "24. Kamapadā ṇuko.",
  "anya-e0801n7:50_0": "Kama-icchāyaṁ, pada-gamane, etehi ṇuko hoti.",
  "anya-e0801n7:50_1": "‘‘Ṇiṇāpīna’’nti (5.160) yogavibhāgā ṇilopo.",
  "anya-e0801n7:50_2": "Kāmetīti kāmuko=kāmayitā .",
  "anya-e0801n7:50_3": "Pajjati yāti etāyāti pādukā=pādopakaraṇaṁ.",
  "anya-e0801n7:51_0": "25. Maṇḍasalā ṇūko.",
  "anya-e0801n7:52_0": "Maṇḍa-bhūsane, sala-gamanattho daṇḍako dhātu, etehi ṇūko hoti.",
  "anya-e0801n7:52_1": "Maṇḍeti jalaṁ bhūsetīti maṇḍūko=bheko, salati gocaratta mupayātīti sālūkaṁ=uppalakaṇḍo.",
  "anya-e0801n7:53_0": "26. Ulūkādayo.",
  "anya-e0801n7:54_0": "Ulūkādayo saddā ṇūkantā nipaccante.",
  "anya-e0801n7:54_1": "Ula-gavesane, ottābhāvo nipātanā, ulati gavesatīti ulūko=kosiyo.",
  "anya-e0801n7:54_2": "Mana=ñāṇe, nassa dhattaṁ, maññatīti madhūko=rukkho.",
  "anya-e0801n7:54_3": "Jala-dittiyaṁ, jalatīti jalūkā=lohitapo, evamaññepi.",
  "anya-e0801n7:55_0": "27. Kasā sako.",
  "anya-e0801n7:56_0": "Kasa-vilekhanetīmasmā sako hoti. Kasatīti kassako=kasikammakāro.",
  "anya-e0801n7:57_0": "28. Karā tiko.",
  "anya-e0801n7:58_0": "Karotismā tiko hoti. Karonti kīḷaṁ etthāti kattiko=bāhulo.",
  "anya-e0801n7:59_0": "29. Isā ṭhakana.",
  "anya-e0801n7:60_0": "Isa siṁsa-icchāyaṁ, iccasmā ṭhakana hoti. Icchīyatīti iṭṭhakā=mattikāvikāro.",
  "anya-e0801n7:61_0": "30. Samā kho.",
  "anya-e0801n7:62_0": "Sama-upasamakhedesu , etasmā kho hoti. Sameti upasametīti saṅkho=kambu.",
  "anya-e0801n7:63_0": "31. Mukhā dayo.",
  "anya-e0801n7:64_0": "Mukha ādayo khantā nipaccante.",
  "anya-e0801n7:64_1": "Mu-bandhane, ottābhāvo nipātanā, munanti bandhanti etenāti mukhaṁ=lapanaṁ.",
  "anya-e0801n7:64_2": "Si-sevāyaṁ, ettā bhāvo nipātanā, sayanti ettha ūkā kusuma-dayo cāti sikhā=cūḷā.",
  "anya-e0801n7:64_3": "Vipubbassa sissa, visatissa vā, visesena sayanti ettha, pavisantīti visikhā=racchā.",
  "anya-e0801n7:64_4": "Kana-dītti gati kantīsu, nipubbo, anabhāgalopo, kanati dibbatīti nikkho=suvaṇṇavikāro.",
  "anya-e0801n7:64_5": "Mayaiti gamanattho daṇḍako dhātu, khassa ūña, mayati yātīti mayūkho-kiraṇo.",
  "anya-e0801n7:64_6": "Lū-chedane, otthābhāvo, lunāti chindati sobhanti lūkho=asiniddho.",
  "anya-e0801n7:64_7": "Ara-gamane, aranti yanti etenāti akkho=sakaṭāvayavā, pāsako ca.",
  "anya-e0801n7:64_8": "Yasa-payatane, yassati payatati balimāharaṇatthāyāti yakkho=amanusso, ruha-janane, ruhati jāyatīti rukkho=pādapo, usa-dāhe, usati dahati kāmaggināti ukkho=balībaddo.",
  "anya-e0801n7:64_9": "Saha-marisane ‘halopo, sahati attani katāparādhaṁ khamatīti sakhā=sahāyo, evamaññepi.",
  "anya-e0801n7:65_0": "32. Aja vaja muda gada gamā gaka.",
  "anya-e0801n7:66_0": "Aja vaja-gamane, muda-tose, gada-vacane, ama gama-gamane, etehi gaka hoti.",
  "anya-e0801n7:66_1": "Ajati gacchati seṭṭhabhāvanti aggo-seṭṭho .",
  "anya-e0801n7:66_2": "Vajati samūhattaṁ gacchatīti vaggo=samūho.",
  "anya-e0801n7:66_3": "Mudanti etenāti muggo=dhaññaviseso.",
  "anya-e0801n7:66_4": "Gadatīti gaggo=isi.",
  "anya-e0801n7:66_5": "‘‘Manānaṁ niggahīta’’nti (5.96) massa niggahītaṁ, gacchatīti gaṅgā=surāpagā.",
  "anya-e0801n7:67_0": "33. Siṅgādayo.",
  "anya-e0801n7:68_0": "Siṅgaādayo saddā gakaantā nipaccante.",
  "anya-e0801n7:68_1": "Sī-saye, niggahītāgamo, rassattañca, sayati pavattati matthaketi siṅgaṁ=visāṇaṁ.",
  "anya-e0801n7:68_2": "Phura-calane, limuṅa, phurati calatīti puliṅgo=jalitaṅgā rāvayavo.",
  "anya-e0801n7:68_3": "Cala-kampane, upubbo, calassa cāliṁ, uccalati kampatīti uccāliṅgo=sukkakīṭo, kala-sadde, imuka, kalati abhinādaṁ karoti bahurajjatāyā ti kaliṅgo=dakkhiṇāpatho.",
  "anya-e0801n7:68_4": "Bhama-anavaṭṭhāne, assa ittaṁ, bhamatīti bhiṅgo=bhamaro.",
  "anya-e0801n7:68_5": "Paṭa aṭa-gamane, paṭissa amuka, aka ca.",
  "anya-e0801n7:68_6": "Paṭati patanto gacchatīti paṭaṅgo, paṭago=salabho, evamaññepi.",
  "anya-e0801n7:69_0": "34. Agā gi.",
  "anya-e0801n7:70_0": "Aga-kuṭilagamanetīmasmā gi hoti. Agati kuṭilo hutvā gacchatīti aggi=pāvako.",
  "anya-e0801n7:71_0": "35. Yāvalā gu.",
  "anya-e0801n7:72_0": "Yā-pāpuṇane, vala valla-saṁvaraṇe, etehi gu hoti.",
  "anya-e0801n7:72_1": "Yātīti yāgu=peyyā.",
  "anya-e0801n7:72_2": "Valīyati saṁvarīyatīti vaggu=manuñño.",
  "anya-e0801n7:73_0": "36. Pheggādayo.",
  "anya-e0801n7:74_0": "Pheggu ādayo guantā nipaccante.",
  "anya-e0801n7:74_1": "Phala-nipphattiyaṁ, assa ettaṁ, phalati niṭṭhānaṁ gacchatīti pheggu=asāro.",
  "anya-e0801n7:74_2": "Bhara-bharaṇe, ralopo.",
  "anya-e0801n7:74_3": "Bharatīti bhagu=isi.",
  "anya-e0801n7:74_4": "Hi-gatīyaṁ, niggahītāgamo, hino ti pavattatīti hiṅgu=rāmaṭhajaṁ.",
  "anya-e0801n7:74_5": "Kama-icchāyaṁ, kāmīyatīti kaṅgu=dhaññaviseso, evamaññepi.",
  "anya-e0801n7:75_0": "37. Janā gho.",
  "anya-e0801n7:76_0": "Jana-jananetīmasmā gho hoti.",
  "anya-e0801n7:76_1": "‘‘Manānaṁ niggahīta’’nti (5.96) nassa niggahītaṁ, jāyati gamanametāyāti jaṅghā=pāṇyaṅgaviseso.",
  "anya-e0801n7:77_0": "38. Meghādayo.",
  "anya-e0801n7:78_0": "Meghaādayo ghantā nipaccante.",
  "anya-e0801n7:78_1": "Miha-secane, halopo, mehati siñcatīti megho=ambudo.",
  "anya-e0801n7:78_2": "Muha-mucchāyaṁ, halopo, muyhanti sattā etthāti mogho=tuccho.",
  "anya-e0801n7:78_3": "Sī-saye, ettābhāvo, seti lahu hutvā pavattatīti sīghaṁ=āsu.",
  "anya-e0801n7:78_4": "Aha-bhasmīkaraṇe, nipubbo, halopadīghā, nidahatīti nidāgho=gimho.",
  "anya-e0801n7:78_5": "Mahīssa halopo, mahīyati pūjīyatīti maghā=nakkhattaṁ, evamaññepi.",
  "anya-e0801n7:79_0": "(Iti kavaggapaccayavidhānaṁ).",
  "anya-e0801n7:80_0": "39. Cusaravarā co.",
  "anya-e0801n7:81_0": "Cu-cavane, sara-gati hiṁsā cintāsu, vara-varaṇa sambhattīsu, eyehi co hoti.",
  "anya-e0801n7:81_1": "Cavati rukkhāti cocaṁ=upabhuttaphala- viseso .",
  "anya-e0801n7:81_2": "Sarati āyatiṁ dukkhaṁ hiṁsatīti saccaṁ=avitathaṁ.",
  "anya-e0801n7:81_3": "Vāreti sukhanti vaccaṁ=gūtho.",
  "anya-e0801n7:82_0": "40. Marā cuīcī ca.",
  "anya-e0801n7:83_0": "Mara-pāṇacāge tīmasmā cuīcī honti co ca.",
  "anya-e0801n7:83_1": "Maraṇaṁ maccu=maraṇaṁ.",
  "anya-e0801n7:83_2": "Māreti andhakāraṁ vināsetīti marīci=raṁsi, migataṇhikā ca.",
  "anya-e0801n7:83_3": "Maratīti macco=satto.",
  "anya-e0801n7:84_0": "41. Kusa pasā chika.",
  "anya-e0801n7:85_0": "Kusa-akkose, pasa-bādhane, etehi chika hoti.",
  "anya-e0801n7:85_1": "Kusīyati akkosīyatīti kucchi=udaraṁ.",
  "anya-e0801n7:85_2": "Pasīyati bādhīyati etthāti pacchi=bhājanaviseso.",
  "anya-e0801n7:86_0": "42. Kasa usā chuka.",
  "anya-e0801n7:87_0": "Kasa-vilekhane, usa-dāhe, etehi chuka hoti.",
  "anya-e0801n7:87_1": "Kasanti vilekhanti etthāti kacchu=pāmaṁ.",
  "anya-e0801n7:87_2": "Usati dahati santāpanti ucchu=rasālo.",
  "anya-e0801n7:88_0": "43. Asa masa vada kuca kacā cho.",
  "anya-e0801n7:89_0": "Asa-khipane, masa-āmasane, vada-vacane, kuca-saṁkocane, kaca-bandhane, etehi cho hoti.",
  "anya-e0801n7:89_1": "Asati chipatīti accho=bhallūko.",
  "anya-e0801n7:89_2": "Masati jalanti maccho=mīno.",
  "anya-e0801n7:89_3": "Vadatīti vaccho=nelako.",
  "anya-e0801n7:89_4": "Kucīyati saṁkocīyatīti koccho=bhaddapīṭṭhaṁ.",
  "anya-e0801n7:89_5": "Kacīyati bandhīyatīti kaccho=tanupadeso, anūpo ca.",
  "anya-e0801n7:90_0": "44. Gucchādayo.",
  "anya-e0801n7:91_0": "Gucchaādayo chantā nipaccante.",
  "anya-e0801n7:91_1": "Gupa-gopane, ottābhāvo, gopīyatīti guccho=thavako.",
  "anya-e0801n7:91_2": "Tusa-tuṭṭhimhī, tusanti etenāti tucchaṁ=musā.",
  "anya-e0801n7:91_3": "Pusa-posane, posanti tanumanenāti puccho=vāladhi, evamaññepi.",
  "anya-e0801n7:92_0": "45. Arā ju ñaṭa ca.",
  "anya-e0801n7:93_0": "Ara-gamanetīmasmā ju hoti, arissa uṭa ca.",
  "anya-e0801n7:93_1": "Ṭakāro sabbādesattho, arati akuṭilabhāvena pavattatīti uju=avaṅko.",
  "anya-e0801n7:94_0": "46. Rajjādayo.",
  "anya-e0801n7:95_0": "Rajjuādayo juantā nipaccante.",
  "anya-e0801n7:95_1": "Rudha-āvaraṇe, ussa attaṁ, rundhanti etenāti rujju-yottaṁ.",
  "anya-e0801n7:95_2": "Mana-ñāṇe, amaññitthāti mañju=mañjulaṁ, evamaññepi.",
  "anya-e0801n7:96_0": "47. Gidhā jhaka.",
  "anya-e0801n7:97_0": "Gidha-abhikaṅkhāyamiccasmā jhaka hoti. Gedhatīti gijjho=pakkhiviseso.",
  "anya-e0801n7:98_0": "48. Vañjhādayo.",
  "anya-e0801n7:99_0": "Vañcyaādayo jhaka antā nipaccante.",
  "anya-e0801n7:99_1": "Vana-yācane, vanoti attānaṁ anubhavituṁ yācatīti vañjho=aphalarukkho, vañjhā=apasavā itthī, assa ittaṁ viñjho=pabbato, saṁja-saṅge, niggahītalopo, sañjiyatīti sajjhaṁ=rajataṁ, evamaññepi.",
  "anya-e0801n7:100_0": "49. Kamayajā ño.",
  "anya-e0801n7:101_0": "Kama-icchāyaṁ , yaja-devapūjāsaṅgatikaraṇadānesu, etehi ño hoti, massa niggahītavaggantā, kāmīyatīti kaññā=kumārī.",
  "anya-e0801n7:101_1": "Jassa pararūpattaṁ, yajantyanenāti yañño=yāgo.",
  "anya-e0801n7:102_0": "50. Puññaṁ.",
  "anya-e0801n7:103_0": "Punāti puṇatismā vā ñoottābhāvo ca nipaccante.",
  "anya-e0801n7:103_1": "Punāti, puṇati sundarattaṁ karotīti vā puññaṁ=kusalaṁ.",
  "anya-e0801n7:104_0": "51. Ara hāñño hāssa hira ca.",
  "anya-e0801n7:105_0": "Ara-gamane, vā-cāge, etehi añño hoti, hāssa hirañcādeso.",
  "anya-e0801n7:105_1": "Arīyate gamyateti araññaṁ=vanaṁ.",
  "anya-e0801n7:105_2": "Jahāti sattānaṁ hīnattanti hiraññaṁ=dhanaṁ, suvaṇṇañca.",
  "anya-e0801n7:106_0": "(Iti cavaggapaccayavidhānaṁ).",
  "anya-e0801n7:107_0": "52. Kira tarā kīṭo.",
  "anya-e0801n7:108_0": "Kira-vikiraṇe, tara-taraṇe, etehi, kīṭo hoti.",
  "anya-e0801n7:108_1": "Sobhetumettha ratanāni vikirīyantīti kirīṭaṁ=makuṭaṁ.",
  "anya-e0801n7:108_2": "Taraiti niddesā assa ittaṁ, taranti yanti surūpatta manenāti tirīṭaṁ=veṭṭhanaṁ.",
  "anya-e0801n7:109_0": "53. Sakādīhyaṭo.",
  "anya-e0801n7:110_0": "Saka-sattiyaṁ, kasa-gamane, kara-karaṇe, makka iti suttiyo dhātu, deva-devane, kama-icchāyaṁ, evamādihi aṭo hoti.",
  "anya-e0801n7:110_1": "Saṇṇoti bhāraṁ vahitunti sakaṭo=yānaṁ.",
  "anya-e0801n7:110_2": "Akasi nirojattaṁ agamīti kasaṭaṁ=nirojaṁ.",
  "anya-e0801n7:110_3": "Karoti amanāpanti karaṭo=kāko .",
  "anya-e0801n7:110_4": "Makkati calatīti makkaṭo=vānaro.",
  "anya-e0801n7:110_5": "Devīyati pūjīyatīti devaṭo=isi.",
  "anya-e0801n7:110_6": "Kamati icchati ārohatthanti kamaṭo=vāmano.",
  "anya-e0801n7:111_0": "54. Makuṭāvāṭa kavāṭa kukkuṭā.",
  "anya-e0801n7:112_0": "Ete saddā nipaccante.",
  "anya-e0801n7:112_1": "Maṁkismā uṭo, niggahītalopo ca, maṁketi sobhetīti makuṭaṁ=kirīṭaṁ.",
  "anya-e0801n7:112_2": "Avatismā āṭaṇa, avyate khaññateti āvāṭo=kāsu.",
  "anya-e0801n7:112_3": "Ku-saddetīmasmā āṭo, oavādesā yathāyogaṁ, kavati ravatīti kavāṭaṁ=dvārapidhānaṁ.",
  "anya-e0801n7:112_4": "Kuka vaka-ādānetīmasmā kuṭaka, kukati gocaramādadātīti kukkuṭo=tambacūḷo.",
  "anya-e0801n7:113_0": "55. Kamusa kusa kasā ṭho.",
  "anya-e0801n7:114_0": "Kama-icchāyaṁ, usa-dāhe, kusa-akkose, kasa-gamane, etehiṭho hoti, niggahītavaggantā, odanādīni kāmetīti kaṇṭho=galo.",
  "anya-e0801n7:114_1": "Okkapararūpādīni, odanādīsu uṇhena usīyatī ti oṭṭho=dantacchado, karabho ca.",
  "anya-e0801n7:114_2": "Kusīyati akkosīyatīti koṭṭho=dhaññanilayo.",
  "anya-e0801n7:114_3": "Kasati yāti vināsanti kaṭṭhaṁ=dāru.",
  "anya-e0801n7:115_0": "56. Kuṭṭhādayo.",
  "anya-e0801n7:116_0": "Kuṭṭhaādayo saddā ṭhantā nipaccante.",
  "anya-e0801n7:116_1": "Kusismā ṭho, ottābhāvo ca, kusīyati akkosīyatīti kuṭṭhaṁ=chavirogo.",
  "anya-e0801n7:116_2": "Kuṇa-sadde, pararūpābhāvo ottābhāvo ca, kuṇati nadatīti kuṇṭho=atikhiṇo, kuṇīyati akkosīyatīti kuṇṭho= chinnahatthapādādiko .",
  "anya-e0801n7:116_3": "Daṁsissa dā, daṁsati etāyāti dāṭhā=dantaviseso.",
  "anya-e0801n7:116_4": "Kamissa aka ca.",
  "anya-e0801n7:116_5": "Kāmīyāti dīnetīti kamaṭho=bhikkhābhājanaṁ, vāmano, kummo ca.",
  "anya-e0801n7:116_6": "Phassissa phuṭo, phassīyatīti phuṭṭho=phasso, evamaññepi.",
  "anya-e0801n7:117_0": "57. Vara karā aṇḍo.",
  "anya-e0801n7:118_0": "Vara-varaṇe, kara-karaṇe, etehi aṇḍo hoti.",
  "anya-e0801n7:118_1": "Attani pephaṁ vārayatīti varaṇḍo=mukharogo.",
  "anya-e0801n7:118_2": "Karīyatīti karaṇḍo=bhaṇḍaviseso.",
  "anya-e0801n7:119_0": "58. Manantā ḍo.",
  "anya-e0801n7:120_0": "Makāra nakārantehi kriyatthehi bahulaṁ ḍappaccayo hoti.",
  "anya-e0801n7:120_1": "Sama-upasame, samanaṁ saṇḍaṁ=samūho.",
  "anya-e0801n7:120_2": "Kama-padavikkhepe, kamati yātīti kaṇḍo=saro, paricchedo ca, dama-damane, damantvyanenāti daṇḍo=niggaho.",
  "anya-e0801n7:120_3": "Ama gama-gamane, amanti uppajjanti etthāti aṇḍo=pakkhipasavo, koso ca.",
  "anya-e0801n7:120_4": "Gacchati sūnabhāvanti gaṇḍo=byādhi, vadanekadeso ca.",
  "anya-e0801n7:120_5": "Ramu-kīḷāyaṁ, ramanti etthāti ruṇḍā=vidhavā.",
  "anya-e0801n7:120_6": "Mana-ñāṇe, maññanti etenāti maṇḍo=odanādinissāvo.",
  "anya-e0801n7:120_7": "Khana khaṇa=avadāraṇe, khaññatīti khaṇḍo=ucchuvikāra viseso.",
  "anya-e0801n7:120_8": "Lama-hiṁsāyaṁ, lamati hiṁsati sucibhāvanti laṇḍo=vaccaṁ, evamaññepi.",
  "anya-e0801n7:121_0": "59. Kuṇḍā dayo.",
  "anya-e0801n7:122_0": "Kuṇḍaādayo ḍantā nipaccante.",
  "anya-e0801n7:122_1": "Kama mana tanānaṁ assa uttaṁ, kāmīyatīti kuṇḍaṁ=bhājanaṁ.",
  "anya-e0801n7:122_2": "Maññati hitāhitanti muṇḍo= chinnakeso .",
  "anya-e0801n7:122_3": "Tanoti etenāti tuṇḍaṁ=lapanaṁ.",
  "anya-e0801n7:122_4": "Īra-khepe, eraṁādeso.",
  "anya-e0801n7:122_5": "Īrati kampatīti eraṇḍo=byagghapuccho, si-sevāyaṁ, sissa khamuka, sugandhaṁ sevatīti sikhaṇḍo=cūḷā, evamaññepi.",
  "anya-e0801n7:123_0": "60. Tija kasa tasa dakkhā kiṇo jassa kho ca.",
  "anya-e0801n7:124_0": "Tija-nisāne, kasa-gamane, tasa-pipāsāyaṁ, dakkha-vuddhiyaṁ, etehi kiṇo hoti, jassa kho ca, tejayitthāti tikhiṇaṁ=nisitaṁ.",
  "anya-e0801n7:124_1": "Kasati pavattatīti kasiṇaṁ=asesaṁ.",
  "anya-e0801n7:124_2": "Tasanaṁ tasiṇā=taṇhā.",
  "anya-e0801n7:124_3": "Dakkhati vuddhiṁ gacchati etāyāti dakkhīṇā=kusalaṁ.",
  "anya-e0801n7:125_0": "61. Vīādito ṇi.",
  "anya-e0801n7:126_0": "Vī-tantasantāne, si-sevāsaṁ, sū-passavane, du-gamane, kī-dabbavinīmaye, sā-tanukaraṇāvasānesu, evamādīhi ṇi hoti.",
  "anya-e0801n7:126_1": "Vīyatīti veṇi=kesakalāpo.",
  "anya-e0801n7:126_2": "Sevanaṁ seṇi=sajātīnaṁ kārūnaṁ samūho.",
  "anya-e0801n7:126_3": "Nipubbo, nisevīyatīti niseṇi=sopānaṁ.",
  "anya-e0801n7:126_4": "Savati passavatīti soṇi=kaṭi.",
  "anya-e0801n7:126_5": "Davati vahatīti doṇi=kaṭṭhambuvāhanī, nāvā ca.",
  "anya-e0801n7:126_6": "Nadādipāṭhā vimhi soṇī doṇī tipi hoti.",
  "anya-e0801n7:126_7": "Kayanaṁ, kīyate etāyāti vā keṇi=kayo sāti dukkhaṁ tanuṁ karotīti sāṇi=tirokaraṇī, evamaññepi.",
  "anya-e0801n7:127_0": "62. Gahādīhyaṇi.",
  "anya-e0801n7:128_0": "Gaha-upādāne, ara-gamane, dhara-dhāraṇe, sara-gatiyiṁsā cintāsu, tara-taraṇe, evamādīhi aṇippaccayo hoti.",
  "anya-e0801n7:128_1": "Gaṇhātīti gahaṇi=asitādipācako aggi.",
  "anya-e0801n7:128_2": "Arīyati gamīyatīti araṇi=aggimanthanakaṭṭhaṁ .",
  "anya-e0801n7:128_3": "Dhāretīti dharaṇi=mahī.",
  "anya-e0801n7:128_4": "Sarīyati gamīyatīti bharaṇi=maggo.",
  "anya-e0801n7:128_5": "Tarantyanenāti taraṇi=nāvā, sūriyo ca.",
  "anya-e0801n7:129_0": "63. Rīvībhāhi ṇu.",
  "anya-e0801n7:130_0": "Rī-passavane, vī vā-gamane, bhā-dittiyaṁ, etehiṇu hoti.",
  "anya-e0801n7:130_1": "Rīyati passavatīti reṇu=rajo.",
  "anya-e0801n7:130_2": "Veti pavattatīti veṇu=veḷu.",
  "anya-e0801n7:130_3": "Bhāti dibbatīti bhāṇu=raṁsi.",
  "anya-e0801n7:131_0": "64. Khāṇvā dayo.",
  "anya-e0801n7:132_0": "Khāṇuādayo ṇuantā nipaccante.",
  "anya-e0801n7:132_1": "Khaṇa khana-avadāraṇe, ṇassa ā, khaññati avadārīyatīti khāṇu=chinnasākho rukkho.",
  "anya-e0801n7:132_2": "Jana-janane, nassa vā āttaṁ, jāyati gamana manenāti jāṇu, jaṇṇu=jaṅghorūnaṁ sandhi.",
  "anya-e0801n7:132_3": "Hara-haraṇe, eka, harīyatīti hareṇu=gandhadabba, evamaññepi.",
  "anya-e0801n7:133_0": "65. Kvādito ṇo.",
  "anya-e0801n7:134_0": "Ku-sadde, su-savane, du-gamane, vara-varaṇe, kara-karaṇe, paṇa-byavahārathutisu, tā-pālane, lī-nilīyane, evamādīhi ṇo hoti.",
  "anya-e0801n7:134_1": "Kavati nadati etthāti koṇo=assi, vīṇādivādanadaṇḍo ca.",
  "anya-e0801n7:134_2": "Suṇotīti soṇo=sunakho, naro ca.",
  "anya-e0801n7:134_3": "Davati pavattatīti doṇo=parimāṇaviseso.",
  "anya-e0801n7:134_4": "Virūpatta vāretīti vaṇṇo=nīlādi.",
  "anya-e0801n7:134_5": "Savanaṁ karotīti kaṇṇo=savanaṁ.",
  "anya-e0801n7:134_6": "Paṇīyati voharīyatīti paṇṇo=palāso.",
  "anya-e0801n7:134_7": "Lāyatīti tāṇaṁ=rakkhā.",
  "anya-e0801n7:134_8": "Nilīyanti etthāti leṇaṁ=nilīyanaṭṭhānaṁ.",
  "anya-e0801n7:135_0": "66. Suvīhi ṇaka.",
  "anya-e0801n7:136_0": "Su-savane , vī-tantasantāne, etehi ṇaka hoti. Suṇotīti suṇo=sunakho. Vīyatīti vīṇā=vallakī.",
  "anya-e0801n7:137_0": "67. Tiṇādayo.",
  "anya-e0801n7:138_0": "Tiṇaādayo ṇakantā nipaccante.",
  "anya-e0801n7:138_1": "Tija-tejane, jalopo, tejeti etenāti tiṇaṁ=bīraṇādi.",
  "anya-e0801n7:138_2": "Lī liha sāda kledānaṁ lo lavā, līyati rasato sabbattha allīyatīti loṇaṁ lavaṇaṁ, lehīyatīti loṇaṁ lavaṇaṁ, sādīyatīti loṇaṁ lavaṇaṁ, kledayatīti loṇaṁ lavaṇaṁ, gamissa o, gacchatīti goṇo=go.",
  "anya-e0801n7:138_3": "Hara-haraṇe, ṇassañji, harīyatīti hariṇo=migo.",
  "anya-e0801n7:138_4": "Īra-kampane, rassattaṁ, ṇassa ñica, attano lūkhabhāve sampatte īrati kampatīti iriṇaṁ=ūsaraṁ.",
  "anya-e0801n7:138_5": "Thu-abhitthave, dīgho, abhitthavīyatīti thūṇaṁ=nagaraṁ, thūṇo=gharatthambho, evamaññepi.",
  "anya-e0801n7:139_0": "68. Ravaṇa varaṇa pūraṇā dayo.",
  "anya-e0801n7:140_0": "Ravaṇa varaṇa pūraṇā dayo aṇappaccayena siddhā.",
  "anya-e0801n7:140_1": "Ravatīti ravaṇo=kokilo.",
  "anya-e0801n7:140_2": "Vāretīti varaṇo=pākāro.",
  "anya-e0801n7:140_3": "Pūrīyate anenāti pūraṇo=paripūrī.",
  "anya-e0801n7:141_0": "(Iti ṭavaggapaccayavidhānaṁ).",
  "anya-e0801n7:142_0": "69. Pāvasā ati.",
  "anya-e0801n7:143_0": "Pā-rakkhaṇe, vasa-nivāse, eteti ati hoti.",
  "anya-e0801n7:143_1": "Pubbasaralopo, pāti rakkhatīti pati=sāmī, vasanti etthāti vasati=gehaṁ.",
  "anya-e0801n7:144_0": "70. Dhā hi si tana jana jara gama sacā tu.",
  "anya-e0801n7:145_0": "Dhā-dhāraṇe , hi-gatiyaṁ, tana-vitthāre, jana-janane, jara-vayo-hāniyaṁ, ama gama-gamane, saca-samavāye, etehi tu hoti.",
  "anya-e0801n7:145_1": "Dhāretīti dhātu=gerukādi.",
  "anya-e0801n7:145_2": "Hinoti pavattāti phalaṁ etenāti hetu=kāraṇaṁ, sevīyati janehīti setu=bandhati (paddhati).",
  "anya-e0801n7:145_3": "Taññateti tantu=suttaṁ.",
  "anya-e0801n7:145_4": "Janīyate kammakilesehīti jantu, jāyati kammakilehīti vā jantu=satto.",
  "anya-e0801n7:145_5": "Jīratīti jattu=aṁsasandhi.",
  "anya-e0801n7:145_6": "Gacchatīti gantu=gamiko, sacati sametīti sattu=yavādicuṇṇaṁ.",
  "anya-e0801n7:146_0": "71. Arissuṭa ca.",
  "anya-e0801n7:147_0": "Ara-gamanetīmasmā tu hoti, arissa uṭa ādesoca. Arati pavattatīti utu=hemantādi,",
  "anya-e0801n7:148_0": "72. Pitvādayo.",
  "anya-e0801n7:149_0": "Pituādayo saddā tuantā nipaccante.",
  "anya-e0801n7:149_1": "Pā-rakkhaṇe, āssa ittaṁ, pāti rakkhatīti pitā=janako.",
  "anya-e0801n7:149_2": "Pātissevādissa mo, pāyetīti mātā=jananī.",
  "anya-e0801n7:149_3": "Bhā-dittiyaṁ, bhātīti bhātā=sodariyo.",
  "anya-e0801n7:149_4": "Dhā-dhāraṇe, āssa īttaṁ, dhārīyatīti dhītā=puttī.",
  "anya-e0801n7:149_5": "Duha-papūraṇe, ottābhāvo, tussa ñchica.",
  "anya-e0801n7:149_6": "Duhati pasave papūretīti duhitā=puttī.",
  "anya-e0801n7:149_7": "Jana-janane, assa āttaṁ, mā cāntādeso.",
  "anya-e0801n7:149_8": "Paputte janetīti jāmātā=duhitupati.",
  "anya-e0801n7:149_9": "Naha-bandhane, nahīyati bandhīyati pemenāti nattā-paputto.",
  "anya-e0801n7:149_10": "Hu-havane, havati pūjetīti hotā=yaññako.",
  "anya-e0801n7:149_11": "Pū-pavane, punāti āyatiṁ bhavaṁ pavittaṁ karotīti potā=soyeva.",
  "anya-e0801n7:150_0": "73. Jana karā ratu.",
  "anya-e0801n7:151_0": "Jana-janane, kara-karaṇe, etehi ratu hoti, rakāro antasarādilopattho.",
  "anya-e0801n7:151_1": "Jāyatīti jatu=lākhā.",
  "anya-e0801n7:151_2": "Karīyatīti katu=sayūpo yañño.",
  "anya-e0801n7:152_0": "74. Sakā unto.",
  "anya-e0801n7:153_0": "Saka-sattiyamiccasmā unto hoti. Sakkotīti sakunto=pakkhī.",
  "anya-e0801n7:154_0": "75. Kapā oto.",
  "anya-e0801n7:155_0": "Kapa-acchādane iccasmā oto hoti. Kapatīti kapoto=pārevato. Ṭo tassa vā hoti kapoṭo=soyeva.",
  "anya-e0801n7:156_0": "76. Vasādīhyanto.",
  "anya-e0801n7:157_0": "Vasa-nivāse, ruha-janane, bhadda-kalyāṇe, nanda-samiddhiyaṁ, jīva-pāṇadhāraṇe, evamādīti anto hohi.",
  "anya-e0801n7:157_1": "Vasanti etasmiṁ kāle kīḷāpasutāti vasanto=utu.",
  "anya-e0801n7:157_2": "Ruhati jāyatīti ruhanto=rukkho, evaṁnāmako migarājā ca.",
  "anya-e0801n7:157_3": "Bhaddissa saṁyogādilopo, bhajati kalyāṇadhammanti bhadanto=pabbajito.",
  "anya-e0801n7:157_4": "Nandati etāyāti nandantī=sakhī, nadādipāṭhā vī, evamupari ca.",
  "anya-e0801n7:157_5": "Jīvanti etā- yāti jīvantī=osadhi.",
  "anya-e0801n7:157_6": "Savatīti savantī=nadī.",
  "anya-e0801n7:157_7": "Rodāpetīti rodantī=osadhi.",
  "anya-e0801n7:157_8": "Avati rakkhatīti avantī=janapado.",
  "anya-e0801n7:158_0": "77. Hisīnaṁ muka ca.",
  "anya-e0801n7:159_0": "Hi-gatiya, sī-saye, etehi anto hoti muka ca.",
  "anya-e0801n7:159_1": "Kakāro antāvayavattho, himaṁ hinoti pavattati etasminti hemanto=utu, sayanti ettha ūkā kusumādayo cāti sīmanto=kesamaggo.",
  "anya-e0801n7:160_0": "78. Hara ruha kulā ito.",
  "anya-e0801n7:161_0": "Hara-haraṇe, ruha-janane, kula-patthāre, eteti ito hoti.",
  "anya-e0801n7:161_1": "Attano sinehaṁ haratīti harito=vaṇṇaviseso.",
  "anya-e0801n7:161_2": "Ruhatīti rohito=macchaviseso.",
  "anya-e0801n7:161_3": "Ruhati sarīre byāpanavasenāti rohitaṁ, rassa latte lohitaṁ=rudhiraṁ.",
  "anya-e0801n7:161_4": "Attano guṇaṁ kulati pattharatīti kolito=dutiyaggasāvako, evaṁ nāmako maru ca.",
  "anya-e0801n7:162_0": "79. Bharādīhyato.",
  "anya-e0801n7:163_0": "Bhara raṁja yaja paca evamādīhi ato hoti.",
  "anya-e0801n7:163_1": "Bharatīti bharato=naṭo.",
  "anya-e0801n7:163_2": "Niggahītalopo, rañjanti etthāhi rajataṁ=sajjhaṁ.",
  "anya-e0801n7:163_3": "Yajitabboti yajato=aggi.",
  "anya-e0801n7:163_4": "Pacatīti pacato=sūpakāro.",
  "anya-e0801n7:164_0": "80. Kirā dīhyātaka.",
  "anya-e0801n7:165_0": "Kira-vikiraṇe, ala-bandhane, cila-vasane, evamādīhi ātaka hoti, kiratīti kirāto=savaro, rassa lakke ki- lāto=sova .",
  "anya-e0801n7:165_1": "Alatīti alātaṁ=ummukaṁ.",
  "anya-e0801n7:165_2": "Cilatīti cilāto=malacchajāti.",
  "anya-e0801n7:166_0": "81. Amādīhyatto.",
  "anya-e0801n7:167_0": "Ama mā vara kalādīhi atto hoti.",
  "anya-e0801n7:167_1": "Amati kālantaraṁ pavattatīti amattaṁ=bhājanaṁ.",
  "anya-e0801n7:167_2": "Pubbasaralopo, mānaṁ mattaṁ=pamāṇaṁ paricchedo ca.",
  "anya-e0801n7:167_3": "Varantunenāti varattā=yottaṁ.",
  "anya-e0801n7:167_4": "Kalati paricchindatīti kalattaṁ=bhariyā.",
  "anya-e0801n7:168_0": "82. Vādīhi to.",
  "anya-e0801n7:169_0": "Vā-gamane, tā-pālane, tana-vitthāre, dama-upasame, a-magamane, si-sevāyaṁ, su-savane, pū pavane, gupa-govane, yuja-saṁyame, gaha-upādāne, ata-sātaccagamāna, khipa-peraṇe, evamādīhi to hoti.",
  "anya-e0801n7:169_1": "Vāyatīti vāto=vāyu.",
  "anya-e0801n7:169_2": "Tāyatīti tāto=pitā.",
  "anya-e0801n7:169_3": "Tanuteti tantaṁ=tantavo.",
  "anya-e0801n7:169_4": "Damatīti anto=dasano.",
  "anya-e0801n7:169_5": "Amati yātīti anto=osānaṁ, koṭṭhāsasamīpāvayavā ca.",
  "anya-e0801n7:169_6": "Sevīyatīti seto=dhavalo.",
  "anya-e0801n7:169_7": "Suṇantunenāti sotaṁ=savanaṁ.",
  "anya-e0801n7:169_8": "Savatīti soto=jalappavāho.",
  "anya-e0801n7:169_9": "Punīyatīti poto=bālo.",
  "anya-e0801n7:169_10": "Gopīyatīti gotthaṁ=kalādi.",
  "anya-e0801n7:169_11": "Yojantyanenāti yottaṁ=rajju.",
  "anya-e0801n7:169_12": "Mamāyantehi gayhatīti gattaṁ=sarīraṁ.",
  "anya-e0801n7:169_13": "Abādhaṁ nirantaraṁ atati pavattatīti attā=manādi.",
  "anya-e0801n7:169_14": "Khipīyati etthāti khettaṁ=kedāraṁ.",
  "anya-e0801n7:170_0": "83. Gharādīhi taka.",
  "anya-e0801n7:171_0": "Gara ghara-secane, si-sevāyaṁ, dū-paritāpane, mida-sinehe, cita-sañcetane, pusa-posane, vida-lābhe, evamādīhi taka 4 hoti, gharati siñcatīti ghataṁ=sappi.",
  "anya-e0801n7:171_1": "Sevīyatīti sito=seto.",
  "anya-e0801n7:171_2": "Dubbacattā dūyati paritāpetīti dūto=pesarakāro.",
  "anya-e0801n7:171_3": "Mijjati sinehatīti mitto=suhadayo.",
  "anya-e0801n7:171_4": "Cintetīti cittaṁ=viññāṇaṁ cittakammādi ca.",
  "anya-e0801n7:171_5": "Posīyatīti putto=attajo.",
  "anya-e0801n7:171_6": "Vindanti pīti manenāti vittaṁ=dhanaṁ.",
  "anya-e0801n7:171_7": "Vara-varaṇasambhattīsu, varaṇaṁ vattaṁ=brahmacariyādi.",
  "anya-e0801n7:172_0": "84. Nettādayo.",
  "anya-e0801n7:173_0": "Nettaādayo taka parā nipaccante.",
  "anya-e0801n7:173_1": "Nī-pāpane, ettaṁ, tuka ca nipātanā.",
  "anya-e0801n7:173_2": "Nayati pāpetīti nettaṁ=nayanaṁ, netā ca.",
  "anya-e0801n7:173_3": "Kara-kara-ṇe, assu, karaṇaṁ kuttaṁ=kiriyā.",
  "anya-e0801n7:173_4": "Kamissa assu, kamati yātīti kunto=āvudhaviseso.",
  "anya-e0801n7:173_5": "Rama-kīḷāyaṁ, supubbo, sussaniccaṁ dīgho.",
  "anya-e0801n7:173_6": "Suṭṭhu ramaṇaṁ, suṭṭhu ramatīti vā sūrato=sukhasaṁvāso.",
  "anya-e0801n7:173_7": "Mihissaissu, mihati siñcatīti muttaṁ=passāvo.",
  "anya-e0801n7:173_8": "Pāla=rakkhaṇe āssa rassattaṁ, ñica.",
  "anya-e0801n7:173_9": "Pālīyatīti palitaṁ=kesalomānaṁ jarāya kataṁ setattaṁ, saddhādittā akāre taṁ yassa atthi so palito=pumā, palitā=itthī.",
  "anya-e0801n7:173_10": "Mhissa si, mihi ca, mhayanaṁ sitaṁ=mandahasitaṁ, mhayanaṁ mihitaṁ=tadeva, kusa-akkose tassa īña, kusīyati akkosīyatīti kusīto=alaso, si=bandhane, dīgho, senti bandhanti gharāvāsaṁ etāyāti sītā=naṅgalalekhā, evamaññepi.",
  "anya-e0801n7:174_0": "85. Samādīhyatho.",
  "anya-e0801n7:175_0": "Sama-upasame , dara-daraṇe, dama-upasame, kilama klama-gelaññe, sapa-akkose, vasa-nivāse, āpubbo, evamādīhi atho hoti.",
  "anya-e0801n7:175_1": "Sametīti samatho=samādhi.",
  "anya-e0801n7:175_2": "Daraṇaṁ daratho=pīḷā.",
  "anya-e0801n7:175_3": "Damanaṁ damatho=damo.",
  "anya-e0801n7:175_4": "Kilamanaṁ kilamatho=parissamo.",
  "anya-e0801n7:175_5": "Sapanaṁ sapatho=saccakaraṇaṁ.",
  "anya-e0801n7:175_6": "Āvasanti etthāti āvasatho=gharaṁ.",
  "anya-e0801n7:176_0": "86. Upavasā vassoṭa ca.",
  "anya-e0801n7:177_0": "Upapubbā vasatismā atho hoti, vassa oṭa cādeso.",
  "anya-e0801n7:177_1": "Upavasanti etthāti uposatho=tithiviseso, navamahatthi kulañca.",
  "anya-e0801n7:178_0": "87. Ramā thaka.",
  "anya-e0801n7:179_0": "Ramatismā thaka hoti, kānubandhakaraṇasāmatthiyā ata kārādopi malopo.",
  "anya-e0801n7:179_1": "Ramanti kīḷanti etenāti ratho=sandano.",
  "anya-e0801n7:180_0": "88. Titthādayo.",
  "anya-e0801n7:181_0": "Titthaādayo thakaparā nipaccante.",
  "anya-e0801n7:181_1": "Tara-taraṇe, assa ittaṁ, pararūpādi, tarantyanenāti titthaṁ=najjādiṁ yenāvataranti taṁ.",
  "anya-e0801n7:181_2": "Sica-rakkhaṇe, secatīti sittaṁ=madhucchiṭṭhaṁ.",
  "anya-e0801n7:181_3": "Hasa-hasane, hasantyanenāti hattho=karo, nakkhattāñca.",
  "anya-e0801n7:181_4": "Gāyatīti gāthā=pajjaviseso.",
  "anya-e0801n7:181_5": "Aranti pavattantyanenāti attho=dhanaṁ.",
  "anya-e0801n7:181_6": "Rogaṁ tudati pīḷetīti tutthaṁ=osadhaṁ.",
  "anya-e0801n7:181_7": "Yu-missane, dīgho, yavatīti yū- tho=sajātikānaṁ tiracchānānaṁsamūho.",
  "anya-e0801n7:181_8": "Gupa-gopane, dīgho, palopo, paṭikūlattā gopīyatīti gūtho=vaccaṁ, evamaññepi.",
  "anya-e0801n7:182_0": "89. Vasa masa kusā thu.",
  "anya-e0801n7:183_0": "Vasa-nivāse, masa-āmasane, kusa-akkose, etehi thu hoti.",
  "anya-e0801n7:183_1": "Vasanti etthāti vatthu=padattho.",
  "anya-e0801n7:183_2": "Dadhiṁ āmasatīti matthu=dadhimaṇḍo.",
  "anya-e0801n7:183_3": "Kusīyati akkosīyati bhera vanādattāti kotthu=sigālo.",
  "anya-e0801n7:184_0": "90. Saka vasā thi.",
  "anya-e0801n7:185_0": "Saka-sattiyaṁ, vasa-nivāse, etehi thi hoti.",
  "anya-e0801n7:185_1": "Sakkoti gantumanenāti satthi=ūru.",
  "anya-e0801n7:185_2": "Vasīyati acchādīyatīti vatthi=nābhiyā adho.",
  "anya-e0801n7:186_0": "91. Vīto thika.",
  "anya-e0801n7:187_0": "Vī vā-gamanetīmasmā thika hoti. Vīyanti gacchanti etāyāti vīthi=āvali.",
  "anya-e0801n7:188_0": "92. Sārismā rati.",
  "anya-e0801n7:189_0": "Sārismā ṇyantā rathi hoti. Sāretīti sārathi=ratha-vāho.",
  "anya-e0801n7:190_0": "93. Tā-tā ithi.",
  "anya-e0801n7:191_0": "Tā-pālane, ata-sātaccagamane, etehi ithi hoti.",
  "anya-e0801n7:191_1": "Tāyati pāletīti tithi=paṭipadādi, atati gacchatīti atithi=abbhāgato.",
  "anya-e0801n7:192_0": "94. Isā thī.",
  "anya-e0801n7:193_0": "Isatismā thī hoti. Icchati icchīyatīti vā itthī=nārī.",
  "anya-e0801n7:194_0": "95. Ruda khuda muda mada chida sūda sapa kamā daka.",
  "anya-e0801n7:195_0": "Etehi daka hoti.",
  "anya-e0801n7:195_1": "Rudatīti ruddo=umāpati.",
  "anya-e0801n7:195_2": "Rassa latte luddo=nesādo.",
  "anya-e0801n7:195_3": "Khudati asahatīti khuddo=nīco.",
  "anya-e0801n7:195_4": "Modanti etāyāti muddā=sakkharamaṅguliyaṁ.",
  "anya-e0801n7:195_5": "Majjanti asminti maddo=janapado.",
  "anya-e0801n7:195_6": "Chijjatīti chiddaṁ=randhaṁ.",
  "anya-e0801n7:195_7": "Ūssa rassattaṁ, sūdati sāmikehi bhatiṁ pakkharatīti suddo=vasalo.",
  "anya-e0801n7:195_8": "Sapantunenāti saddo=sotavisayo.",
  "anya-e0801n7:195_9": "Kāmīyatīti kando=mūlaviseso.",
  "anya-e0801n7:196_0": "96. Kundādayo.",
  "anya-e0801n7:197_0": "Kundaādayo dakaantā nipaccante.",
  "anya-e0801n7:197_1": "Kamissa assu, kāmīyatīti kundo=pupphavidhasaso, maṇissa mana, maññateti mando=jaḷo.",
  "anya-e0801n7:197_2": "Vuṇātissa buna, vuṇīyati saṁvarīyatīti bundo=mūlappadeso.",
  "anya-e0801n7:197_3": "Ninda-garahāyaṁ, nalopo, nindīyatīti niddā=soppaṁ.",
  "anya-e0801n7:197_4": "Unda-kiledane, nalopo, undati kiledatīti uddo=jalabiḷālo.",
  "anya-e0801n7:197_5": "Saṁpubbassa undissa ca, sammā undati kiledatīti samuddo=sāgaro.",
  "anya-e0801n7:197_6": "Pula-mahattahiṁ sāñāṇesu, imuña, pulati hiṁsatīti pulindo=savaro.",
  "anya-e0801n7:197_7": "Evaṁ-maññepi.",
  "anya-e0801n7:198_0": "97. Dadā du.",
  "anya-e0801n7:199_0": "Dada-dānetīmasmā du hoti. Dukkhaṁ dadātīhi daddu=kuṭṭhaviseso.",
  "anya-e0801n7:200_0": "98. Khanāna dama ramā dho.",
  "anya-e0801n7:201_0": "Khana khaṇa-avadāraṇe, ana-pāṇane, dama-upasame, rama-kīḷāyaṁ, etehi dho hoti.",
  "anya-e0801n7:201_1": "Ñāṇena dhaññateti khandho=rāsi.",
  "anya-e0801n7:201_2": "Anati jīvati etenāti andho=acakkhuko.",
  "anya-e0801n7:201_3": "Dametabboti dandho=jaḷo, ramanti ettha sappādayoti randhaṁ=chiddaṁ.",
  "anya-e0801n7:202_0": "99. Muddhā dayo.",
  "anya-e0801n7:203_0": "Muddhaādayo dhantā nipaccante.",
  "anya-e0801n7:203_1": "Muda-tose, ottābhāvo, modanti ettha ūkāti muddhā=matthako.",
  "anya-e0801n7:203_2": "Ara-gamane, aranti yanti etthāti addhā=maggo, kālo ca, addhaṁ=upaddhaṁ.",
  "anya-e0801n7:203_3": "Gidha-abhi kaṅkhāyaṁ, issa attaṁ, gedhatīti gaddho=gijjho.",
  "anya-e0801n7:203_4": "Vidha-vedhane, ettābhāvo, parivajjhatīti viddhaṁ=vimalaṁ, evamaññepi.",
  "anya-e0801n7:204_0": "100. Sīto dhuka.",
  "anya-e0801n7:205_0": "Setismā dhuka hoti. Sayanti etāyāti sīdhu=surāviseso.",
  "anya-e0801n7:206_0": "101. Varārakarataradarayamaajjamithasakā kuno.",
  "anya-e0801n7:207_0": "Vara-varaṇasambhattīsu, ara-gamane, kara-karaṇe, tara-tara-ṇe dara-vidāraṇe, yama-uparame, ajja sajja-ajjane, mitha-saṅgame, saka-sattiyaṁ, etehi kuno hoti.",
  "anya-e0801n7:207_1": "‘‘Rā nassa ṇo’’ti (5-171) nassa ṇattaṁ, vāretīti varuṇo=evaṁnāmako isi, devarājā, pādapo ca.",
  "anya-e0801n7:207_2": "Arati gacchatīti aruṇo=sūriyo, tassa sārathi ca.",
  "anya-e0801n7:207_3": "Paradukkhe sati sādhūnaṁ hadayakammanaṁ karotīti karuṇā=dayā.",
  "anya-e0801n7:207_4": "Bālabhāvaṁ atarīti taruṇo=yuvā.",
  "anya-e0801n7:207_5": "‘‘Ṇiṇāpina’’nti (5.160) yogavibhāgā ṇilopo, vidāretīti dāruṇo=kakkhaḷo.",
  "anya-e0801n7:207_6": "Yameti pāvaṁ nāsetīti yamunā=ekā mahānadī.",
  "anya-e0801n7:207_7": "Ajjati dhanasañcayaṁ karotīti ajjuno=rājā, rukkhaviseso ca.",
  "anya-e0801n7:207_8": "Mitho saṅgamo mithunaṁ=pumitthiyugaḷaṁ.",
  "anya-e0801n7:207_9": "Sakkotīti sakuno=pakkhī.",
  "anya-e0801n7:207_10": "Nadādipāṭhā vīmhi=sakunī.",
  "anya-e0801n7:207_11": "‘‘Tathanarānaṁṭaṭṭhaṇalā’’ti (1-27) vā ṇatte=sakuṇo, sakuṇi.",
  "anya-e0801n7:208_0": "102. Ajā ino.",
  "anya-e0801n7:209_0": "Aja vaja-gamane tīmasmā ino hoti. Ajati vikkayaṁ yātīti ajinaṁ=cammaṁ.",
  "anya-e0801n7:210_0": "103. Vipinādayo.",
  "anya-e0801n7:211_0": "Vipinaādayo inantā nipaccante.",
  "anya-e0801n7:211_1": "Vapa-bījanikkhepe, assa ittaṁ, vapanti etthāti vipinaṁ=vanaṁ.",
  "anya-e0801n7:211_2": "Supa-saye, supanti etenāti supinaṁ=niddā, supantena diṭṭhañca.",
  "anya-e0801n7:211_3": "Tuda-byathane, dassa ho, tudati satte pīḷetīti tuhinaṁ=himaṁ.",
  "anya-e0801n7:211_4": "Kappa-sāmatthiye, kappati ripavo vijetuṁ samatthetīti kappino=rājā.",
  "anya-e0801n7:211_5": "Kama-padavikkhepe, assa uttaṁ, kamanti ettha mīnādayo pavisantīti kuminaṁ=macchabandhanopakaraṇaviseso.",
  "anya-e0801n7:211_6": "Dā-dāne, denti etasminti dinaṁ=divaso, evamaññepi.",
  "anya-e0801n7:212_0": "104. Kirā kano.",
  "anya-e0801n7:213_0": "Kiratismā kano hoti. Nassa ṇo, kiranti vikirantīti kiraṇā=raṁsiyo.",
  "anya-e0801n7:214_0": "105. Dī jiimīhi naka.",
  "anya-e0801n7:215_0": "Dī-khaye, ji-jaye, i-ajjhenagatīsu, mī-hiṁsāyaṁ, etehi naka hoti.",
  "anya-e0801n7:215_1": "Adesi khayamagamāsīti dīno=niddhano.",
  "anya-e0801n7:215_2": "Pañcamāre ajinīti jino=buddho.",
  "anya-e0801n7:215_3": "Esi issarattamagamāsīti ino=sāmī.",
  "anya-e0801n7:215_4": "Mīyate hiṁsīyateti mīno=maccho.",
  "anya-e0801n7:216_0": "106. Sidhāvīvāhi no.",
  "anya-e0801n7:217_0": "Si-bandhane, dhā-dhāraṇe, vī vā-gamane, etehi no hoti.",
  "anya-e0801n7:217_1": "Seti bandhatīti seno=sasādano senā=camū.",
  "anya-e0801n7:217_2": "Dhāretīti dhānā=bhajjitayavo.",
  "anya-e0801n7:217_3": "Veti pavattatīti veno=hīnajāti.",
  "anya-e0801n7:217_4": "Sattesu vāti pavattatīti vānaṁ=taṇhā.",
  "anya-e0801n7:218_0": "107. Ūnādayo.",
  "anya-e0801n7:219_0": "Ūnaādayo nantā nīpaccante.",
  "anya-e0801n7:219_1": "Ūha-vitakke, halopo, ūhanaṁ ūno=apuṇṇo.",
  "anya-e0801n7:219_2": "Hi-gatiyaṁ, dīghattaṁ, hesi hīnattamagamīti hīno=nihīno.",
  "anya-e0801n7:219_3": "Ci-caye, dīghattaṁ, cayanti ettha ratanānīti cīno=janapado.",
  "anya-e0801n7:219_4": "Hanissa jagho, haññatīti jaghanaṁ=kaṭi.",
  "anya-e0801n7:219_5": "Ṭhāssa the ṭhāti pavattatīti theno=coro.",
  "anya-e0801n7:219_6": "Undissa odo, undīyatīti odano=annaṁ. Annaṁ.",
  "anya-e0801n7:219_7": "Raṁjissa niggahītalopo, aka ca, raṁjate anenāti rajanaṁ=rāgo.",
  "anya-e0801n7:219_8": "Rañjanti etthāti rajanī=ratti.",
  "anya-e0801n7:219_9": "Padissa junuka , pajjati gacchatīti pajjunno=indo, megho ca.",
  "anya-e0801n7:219_10": "Gamissa gaṅa, gacchanti ettha vihaṅgādayoti gaganaṁ=antalikkhaṁ, evamaññepi.",
  "anya-e0801n7:220_0": "108. Vī patā tano.",
  "anya-e0801n7:221_0": "Vī vā-gamane, pata patha-gamane, etehi tano hoti.",
  "anya-e0801n7:221_1": "Veti pavattati etenāti vetanaṁ=bhati.",
  "anya-e0801n7:221_2": "Patanti etthāti pattanaṁ=nagaraṁ.",
  "anya-e0801n7:222_0": "109. Ramā tanaka.",
  "anya-e0801n7:223_0": "Rama kīḷāyamicasmā tanaka hoti.",
  "anya-e0801n7:223_1": "‘‘Gamādirānaṁ lopontassā’’ti (5.109) malopo, ramanti etthāti ratanaṁ=maṇi ādī, hatthamattañca.",
  "anya-e0801n7:224_0": "110., Sū bhāhi nuka,",
  "anya-e0801n7:225_0": "Sū-pasave, bhā-dittiyaṁ, etehi nuka hoti. Pasavīyatīti sūnu=putto. Bhāti dibbatīti bhānu=sūriyo.",
  "anya-e0801n7:226_0": "111. Dhāsse ca.",
  "anya-e0801n7:227_0": "Dhā-dhāraṇetīmasmā nuka hoti, dhāssa e ca. Dhāretīti dhenu=gāvī.",
  "anya-e0801n7:228_0": "112. Vattā ṭāva dhamāsehyani.",
  "anya-e0801n7:229_0": "Vatta-vattane, aṭa-gamanattho, ava-rakkhaṇe, dhama-sadde, asa-khepane, etehi ani hoti.",
  "anya-e0801n7:229_1": "Vattanti etenāti vattani=tasaradaṇḍaṁ.",
  "anya-e0801n7:229_2": "Vīmhi vattanī=pantho.",
  "anya-e0801n7:229_3": "Aṭate gammateti aṭani= mañcaṅgo .",
  "anya-e0801n7:229_4": "Satte avati rakkhatīti avani=mahī.",
  "anya-e0801n7:229_5": "Dhamanti etena vīṇādayoti dhamani=sīrā.",
  "anya-e0801n7:229_6": "Daṇḍatthāya asīyate khipīyateti asani=kulisaṁ.",
  "anya-e0801n7:230_0": "113. Yuto ni.",
  "anya-e0801n7:231_0": "Yu-missanetīmasmā ni hoti. Yavanti sattā anena etībhāvaṁ gacchantīti yoni=bhagaṁ, aṇḍajādiyoni ca.",
  "anya-e0801n7:232_0": "(Iti tavaggapaccayavidhānaṁ).",
  "anya-e0801n7:233_0": "114. Camāpa pā vapā po.",
  "anya-e0801n7:234_0": "Cama-adane, apa-pāpuṇane, pā-rakkhaṇe, vapa-bījanikkhepe, etehi po hoti.",
  "anya-e0801n7:234_1": "Camanti adanti etthāti campā=nagaraṁ, apesi īsakamattamagamāsīti appaṁ=abahu.",
  "anya-e0801n7:234_2": "Apāyaṁ pāti rakkhatīti pāpaṁ-kibbisaṁ.",
  "anya-e0801n7:234_3": "Vapanti etthāti vappo=kedāraṁ.",
  "anya-e0801n7:235_0": "115. Yu thu kūnaṁ dīgho ca.",
  "anya-e0801n7:236_0": "Yu-missane, thu-abhitthave, ku-sadde, etehi po hoti, etesaṁ dīgho ca.",
  "anya-e0801n7:236_1": "Dīghavidhānasāmatthiyā ottābhāvo.",
  "anya-e0801n7:236_2": "Yavanti saha vattanti etthāti yūpo=yaññayaṭṭhi, pāsādo ca.",
  "anya-e0801n7:236_3": "Thavīyatīti thūpo=cetiyaṁ.",
  "anya-e0801n7:236_4": "Kavanti nadanti etthāti kūpo=udapāno.",
  "anya-e0801n7:237_0": "116. Khipa supa nīsū pūhi paka.",
  "anya-e0801n7:238_0": "Khipa-peraṇe, supa-saye, nī-naye, sū-pasave, pū-pavane, etehi paka hoti.",
  "anya-e0801n7:238_1": "Khapati khayaṁ gacchatīti khippaṁ=sīghaṁ.",
  "anya-e0801n7:238_2": "Supanti ettha sunakhādayoti suppaṁ=papphoṭanaṁ.",
  "anya-e0801n7:238_3": "Nayanti etasmā phalanti nipo=rakkho.",
  "anya-e0801n7:238_4": "Savati ruciṁ janetīti sūpo=byañjanaviseso.",
  "anya-e0801n7:238_5": "Pavīyati maricajīrakādīhi pavittaṁ karīyatīti pūpaṁ=khajjakaṁ.",
  "anya-e0801n7:239_0": "117. Sippādayo.",
  "anya-e0801n7:240_0": "Sippaādayo pakaantā nipaccante.",
  "anya-e0801n7:240_1": "Sapissa assaittaṁ, sapati anenāti sippaṁ=kalā.",
  "anya-e0801n7:240_2": "Vapissa assi, vijjaṁ vapatīti vippo=brāhmaṇo.",
  "anya-e0801n7:240_3": "Vassa bo, vapati bahi nikkhamati hadayaṅgatasokenāti bappaṁ=assu.",
  "anya-e0801n7:240_4": "Chupa-samphasse, usse, chupati anenāti cheppaṁ=naṅguṭṭhaṁ.",
  "anya-e0801n7:240_5": "Rupa=ruppane, palopa dīghā, ruppati vikāramāpajjatīti rūpaṁ-bhūtabhūtikaṁ, evamaññepi.",
  "anya-e0801n7:241_0": "118. Sāsā apo.",
  "anya-e0801n7:242_0": "Sāsa anusiṭṭhiyamiccasmā apo hoti. Sāsīyanti etenāti sāsapo=vīhiviseso.",
  "anya-e0801n7:243_0": "119. Viṭapādayo.",
  "anya-e0801n7:244_0": "Viṭapaādayo apantā nipaccante.",
  "anya-e0801n7:244_1": "Vaṭa-veṭṭhane, assa ittaṁ, vaṭati veṭṭhati etenātiviṭapo=gumbaviseso, kutha-pūtibhāve, thassa ṇo, akuthi pūtibhāvamagamīti kuṇapo=matako.",
  "anya-e0801n7:244_2": "Maṇḍa=bhūsane, maṇḍeti janaṁ, maṇḍīyati janehīti vā maṇḍapo=janālayo, evamaññepi.",
  "anya-e0801n7:245_0": "120. Gupā pho.",
  "anya-e0801n7:246_0": "Gupismā pho hoti. Gopīyatīti goppho=caraṇagaṇṭhi.",
  "anya-e0801n7:247_0": "121. Garasarādīhi bo.",
  "anya-e0801n7:248_0": "Garasarādīhi bo hoti.",
  "anya-e0801n7:248_1": "Garati aññe anena pīḷetīti gabbo=abhimāno.",
  "anya-e0801n7:248_2": "Sarati pavattatīti sabbo=sakalo.",
  "anya-e0801n7:248_3": "Phalakāmehi janehi amīyati gamīyatīti ambo=cūto.",
  "anya-e0801n7:248_4": "Puttena amīyati gamīyatīti ambā=mātā.",
  "anya-e0801n7:249_0": "122. Nimbādayo.",
  "anya-e0801n7:250_0": "Nimbaādayo bantā nipaccante.",
  "anya-e0801n7:250_1": "Namissa assi, namati phalabhārenāti nimbo=ariṭṭho.",
  "anya-e0801n7:250_2": "Vamissa vassa bittaṁ.",
  "anya-e0801n7:250_3": "Pittādayo vamati uggiratīti bimbaṁ=sarīraṁ.",
  "anya-e0801n7:250_4": "Kusissa amuka, tittena kusīyati akkosīyatīti kosambo=rukkho.",
  "anya-e0801n7:250_5": "Kadatissa amuka, kadanti etena dvārādīnīti kadambo=rukkho.",
  "anya-e0801n7:250_6": "Kuṭissa umuka, janehi koṭīyati pavattīyatīti kuṭumbaṁ=catuppado, khettaṁ, gharaṁ, kalattaṁ, dāsā ca.",
  "anya-e0801n7:250_7": "Kaṇḍissa kuḍu.",
  "anya-e0801n7:250_8": "Taṇḍulādayo anena kaṇḍanti paricchindantīti kuḍubo=mānaṁ, evamaññepi.",
  "anya-e0801n7:251_0": "123. Darā bi.",
  "anya-e0801n7:252_0": "Dara vidāraṇetīmasmā bi hoti. Odanādīni dārenti jatāyāti dabbi=kaṭacchu, vīmhi dabbī.",
  "anya-e0801n7:253_0": "124. Kara sara sala kala valla vasā abho.",
  "anya-e0801n7:254_0": "Kara-karaṇe, sara-gati hiṁsācintāsu, sala-gamanattho, kala-saṅkhyāne, vala valla-saṁvaraṇe, vasa-nivāse, etehi abho hoti.",
  "anya-e0801n7:254_1": "Karotīti karabho=oṭṭhā, pāṇippadeso ca.",
  "anya-e0801n7:254_2": "Sarati gacchatīti sarabho=migaviseso.",
  "anya-e0801n7:254_3": "Salati gacchatīti salabho=paṭaṅgo .",
  "anya-e0801n7:254_4": "Kalīyati parimīyati vayasāti kalabho=hatthipotako.",
  "anya-e0801n7:254_5": "Tadaminādipāṭhā ḷatte kaḷabho=sova.",
  "anya-e0801n7:254_6": "Valleti saṁvaraṇaṁ karotīti vallabho=piyo.",
  "anya-e0801n7:254_7": "Vasantyanenāti vasabho=puṅgavo.",
  "anya-e0801n7:255_0": "125. Gadā rabho.",
  "anya-e0801n7:256_0": "Gadatismā rabho hoti. Gadatīti gadrabho=kharo.",
  "anya-e0801n7:257_0": "126. Usarāsā kabho.",
  "anya-e0801n7:258_0": "Usa-dāhe, rāsa-sadde, etehi kabho hoti.",
  "anya-e0801n7:258_1": "Usati paṭipakkhe dahatīti usabho=seṭṭho.",
  "anya-e0801n7:258_2": "Rāsati nadatīti rāsabho=gadrabho.",
  "anya-e0801n7:259_0": "127. Ito bhaka.",
  "anya-e0801n7:260_0": "I itismā bhaka hoti. Eti gacchatīti ibho=hatthī.",
  "anya-e0801n7:261_0": "128. Garāvā bho.",
  "anya-e0801n7:262_0": "Gara ghara-secane, ava-rakkhane, etehi bho hoti.",
  "anya-e0801n7:262_1": "Garati bahi nikkhamanavasena siñcatīti gabbho=pasavo, ovarako ca.",
  "anya-e0801n7:262_2": "Avati satte rakkhatīti abbhaṁ=megho.",
  "anya-e0801n7:263_0": "129. Sobbhādayo.",
  "anya-e0801n7:264_0": "Sobbhaādayo bhantā nipaccante.",
  "anya-e0801n7:264_1": "Sadatissa assa ottaṁ, sīdanti etthāti sobbhaṁ=vivaraṁ, sobbho=jalāsayaviseso.",
  "anya-e0801n7:264_2": "Kamissa assu, kāmīyatīti kumbho=dasambaṇamatto, ghaṭo ca.",
  "anya-e0801n7:264_3": "(Kena jalena umbhīyati pūrīyatīti vā kumbho=ghaṭo.) Kusissa umuka, kusati avhāyatīti kusumbhaṁ=mahārajanaṁ.",
  "anya-e0801n7:264_4": "Kusumbho=kanakaṁ, evamaññepi.",
  "anya-e0801n7:265_0": "130. Usa kusa pada sukhā kumo.",
  "anya-e0801n7:266_0": "Usādīhi kumo hoti.",
  "anya-e0801n7:266_1": "Usati dahatīti usumaṁ=uṇhaṁ.",
  "anya-e0801n7:266_2": "Kusati avhāyatīti sukumaṁ=pupphaṁ.",
  "anya-e0801n7:266_3": "Pajjati devapūjādiṁ yātīti padumaṁ=paṅkajaṁ.",
  "anya-e0801n7:266_4": "Sukhayatīti sukhuma=aṇu.",
  "anya-e0801n7:267_0": "131. Vaṭumādayo.",
  "anya-e0801n7:268_0": "Vaṭumaādayo kumantā nipaccanthe.",
  "anya-e0801n7:268_1": "Vajissa-ntassa ṭo, vajanti etthāti vaṭumaṁ=patho.",
  "anya-e0801n7:268_2": "Silisassa lisse, silissatīti silesupaṁ=semhaṁ.",
  "anya-e0801n7:268_3": "Kamissa kuṅkādeso, kāmīyatīti kuṅkamaṁ=kasmīrajaṁ, evamaññepi.",
  "anya-e0801n7:269_0": "132. Gudhā umo.",
  "anya-e0801n7:270_0": "Gudha pariveṭṭhanetīmasmā umo hoti. Gudhati pariveṭṭhatīti godhumo=dhaññaviseso.",
  "anya-e0801n7:271_0": "133. Paṭha carā amimā.",
  "anya-e0801n7:272_0": "Paṭhaticaratismā ama imā honti yathākkamaṁ.",
  "anya-e0801n7:272_1": "Paṭṭhīyati uccārīyati uttamabhāvenāti paṭhamaṁ=seṭṭhaṁ.",
  "anya-e0801n7:272_2": "Carati hīnattaṁ yātīti carimaṁ=pacchimaṁ.",
  "anya-e0801n7:273_0": "134. Hidhūhi maka.",
  "anya-e0801n7:274_0": "Hi-gatiyaṁ , dhū-kampane, etehi maka hoti.",
  "anya-e0801n7:274_1": "Hinoti pavattahīti himaṁ=tuhinaṁ.",
  "anya-e0801n7:274_2": "Dhunāti kampatīti dhūmo=aggipasavo.",
  "anya-e0801n7:275_0": "135. Bhīto rīsano ca.",
  "anya-e0801n7:276_0": "Bhī-bhayetīmasmā rīsano hoti makaca.",
  "anya-e0801n7:276_1": "Antasarādilopo, bhāyanti etasmāti bhīsano=bhayānako.",
  "anya-e0801n7:276_2": "Bhīmo=sova.",
  "anya-e0801n7:277_0": "136. Khī su vī yā gāhi sā lū khu hu mara dhara ghara jamāma samā mo.",
  "anya-e0801n7:278_0": "Khī-khaye.",
  "anya-e0801n7:278_1": "Su-savane, vī-tantasantāne, yā-pāpuṇane, gā-sadde, hi-gatiyaṁ, sā-tanukaraṇāvasānesu, lū-chedane, khu-sadde, hu-havane, mara-pāṇacāge, dhara-dhāraṇe, kara-karaṇe, ghara-secane, jama-adane, ama gama-gamane, sama-upame, etehi dhātūhi mo hoti.",
  "anya-e0801n7:278_2": "Khepanaṁ nirupaddavakaraṇatāya khemo=nirupaddavo.",
  "anya-e0801n7:278_3": "Sunotīti somo=cando.",
  "anya-e0801n7:278_4": "Vāyanti etenāti vemo=tantavāyopakaraṇaṁ.",
  "anya-e0801n7:278_5": "Yātīti yāmo=dinassa chaṭṭho bhāgo, aṭṭhamo vā.",
  "anya-e0801n7:278_6": "Gāyanti etthāti gāmo=saṁvasatho.",
  "anya-e0801n7:278_7": "Hinoti pavattatīti hemaṁ=suvaṇṇaṁ.",
  "anya-e0801n7:278_8": "Sāti sundarattaṁ tanuṁ karotīti sāmo=kāḷo.",
  "anya-e0801n7:278_9": "Lūyateti lomaṁ=tanuruhaṁ.",
  "anya-e0801n7:278_10": "Khūyate uttamabhāvenāti khomaṁ=atasi.",
  "anya-e0801n7:278_11": "Havanaṁ, hūyate vā homaṁ=huti.",
  "anya-e0801n7:278_12": "Marantyanenāti mambaṁ=yasmiṁ tāḷite na jīvati taṁ.",
  "anya-e0801n7:278_13": "Attānaṁ dhārente apāye vaṭṭadukkhe ca apatamāne katvā dhāretīti dhammo=pariyatyādi .",
  "anya-e0801n7:278_14": "Karaṇaṁ, karīyatīti vā kammaṁ=sukhadukkhaphalādi.",
  "anya-e0801n7:278_15": "Sedo paggharati anenāti ghammo=nidāgho.",
  "anya-e0801n7:278_16": "Jameti abhakkhi tabbaṁ adatīti jammo=nihīno, anisammakārī ca.",
  "anya-e0801n7:278_17": "Ameti pemena puttakesu pavattatīti ammā=mātā.",
  "anya-e0801n7:278_18": "Samenti anenāti sammā=piyasamudācāro.",
  "anya-e0801n7:279_0": "137. Asmādayo.",
  "anya-e0801n7:280_0": "Asmaādayo mantā nipaccante, pararūpādīnamabhāvo nipātanā.",
  "anya-e0801n7:280_1": "Asa-khepane, assateti asmā=pāsāṇo.",
  "anya-e0801n7:280_2": "Bhasa-bhasmīkaraṇe, bhasati pakkharatīti bhasmā=chārikā.",
  "anya-e0801n7:280_3": "Usa-dāhe, usati dahatīti usmā=tejodhātu.",
  "anya-e0801n7:280_4": "Visa-pavisane, pavisanti etthāti vesmaṁ=gharaṁ.",
  "anya-e0801n7:280_5": "Bhī-bhaye, massa suña, bhāyanti etasmāti bhesmā=bhayānako.",
  "anya-e0801n7:280_6": "Asatissa dhaṅa, assati janehi cajīyatīti adhamo=nihīno.",
  "anya-e0801n7:280_7": "Karotissa assa uttaṁ, karotīti kummo=kacchapo.",
  "anya-e0801n7:280_8": "Evamaññepi.",
  "anya-e0801n7:281_0": "138. Nīto mi.",
  "anya-e0801n7:282_0": "Nayatismā mi hoti. Nayatīti nemi=cakkantaṁ.",
  "anya-e0801n7:283_0": "139. Ūmi bhūminimi rasmi.",
  "anya-e0801n7:284_0": "Etesaddā miantā nipaccante.",
  "anya-e0801n7:284_1": "Ūha-vitakke, halopo, ūhanti vitakkenti etenāti ūmi=taraṅgo.",
  "anya-e0801n7:284_2": "Bhū-sattāyaṁ ottābhāvo, bhavanti etthāti bhūmi=mahī.",
  "anya-e0801n7:284_3": "Ni-pāpane, ettābhāvo, sugatiṁ neti pāpetīti nimi=rājā.",
  "anya-e0801n7:284_4": "Rasa-assādane, pararūpābhāvo, rasanti sattā etāyāti rasmi=rajju.",
  "anya-e0801n7:285_0": "(Iti pavaggapaccayavidhānaṁ).",
  "anya-e0801n7:286_0": "140. Māchāhi yo.",
  "anya-e0801n7:287_0": "Mā-māne-chā-chādane , etehi yo hoti.",
  "anya-e0801n7:287_1": "Meti parimeti aññena uttamena guṇena attano aguṇanti māyā=santadosa paṭicchādana lakkhaṇā.",
  "anya-e0801n7:287_2": "Cheti chindati saṁsayanti chāyā=paṭibimbaṁ.",
  "anya-e0801n7:288_0": "141. Janissa jā ca.",
  "anya-e0801n7:289_0": "Janismā yo hoti, janissa jā ca, janetīti jāyā=bhariyā.",
  "anya-e0801n7:290_0": "142. Hadayā dayo.",
  "anya-e0801n7:291_0": "Hadayaādayo yantā nipaccante.",
  "anya-e0801n7:291_1": "Harissa daṅa, haratīti hadayaṁ=cittaṁ, manodhātu manoviññāṇadhātu nissayo ca, tanissaaka, attani pemaṁ tanotīti tanayo=putto.",
  "anya-e0801n7:291_2": "Saratissa suri, sarati gacchatīti sūriyo=ādicco.",
  "anya-e0801n7:291_3": "Haratissa mmiṅa, sukhamāharatīti hammiyaṁ=muṇḍacchadanapāsādo.",
  "anya-e0801n7:291_4": "Kasa-gamane, kasassa alaka, assa i ca, kasati vuddhiṁ yātīti kisalayaṁ=pallavaṁ, evamaññepi.",
  "anya-e0801n7:292_0": "143. Khī si si nī sī su vī kusūhi raka.",
  "anya-e0801n7:293_0": "Khī-khaye, si-sevāyaṁ, si-bandhane, nī-pāpane, sī-saye, su-savane, vī vā-gamane, ku-sadde, sū-pasave, etehi raka hoti.",
  "anya-e0801n7:293_1": "Khayati duhanenāti khīraṁ=payo.",
  "anya-e0801n7:293_2": "Kusumādīhi sevīyatīti siro=muddhā.",
  "anya-e0801n7:293_3": "Seti sarīraṁ bandhatīti sirā=dehabandhanī.",
  "anya-e0801n7:293_4": "Neti, parehivānīyatīti nīraṁ=jalaṁ.",
  "anya-e0801n7:293_5": "Sayatīti sīro=halaṁ.",
  "anya-e0801n7:293_6": "Aniṭṭhaphala- dāyakattaṁ savatīti surā=madirā.",
  "anya-e0801n7:293_7": "Suṇoti uttamagītādinti suro=devo.",
  "anya-e0801n7:293_8": "Veti uttamabhāvaṁ yātīti vīro=vikkanto.",
  "anya-e0801n7:293_9": "Kavati nadatīti kuraṁ=bhattaṁ.",
  "anya-e0801n7:293_10": "Bhayaṭṭitānaṁ paṭhamakappiyānaṁ sūrattaṁ pasavatīti sūro=sūriyo, vikkanto ca.",
  "anya-e0801n7:294_0": "144. Hi ci du minaṁ dīgho ca.",
  "anya-e0801n7:295_0": "Hi-gatiyaṁ, ci-caye, du-gatiyaṁ, mi-pakkhepane, etehi raka hoti, dīgho cāntassa.",
  "anya-e0801n7:295_1": "Hinoti pavattatīti hīraṁ=tālahīrādi.",
  "anya-e0801n7:295_2": "Cayatīti cīraṁ=vakkalaṁ.",
  "anya-e0801n7:295_3": "Dūyati dukkhena gamīyatīti dūraṁ=anāsannaṁ.",
  "anya-e0801n7:295_4": "Mīyate pakkhīpīyateti mīro=samuddo.",
  "anya-e0801n7:296_0": "145. Dhā tānamī ca.",
  "anya-e0801n7:297_0": "Dhā-dhāraṇe, tā-pālane, etehi raka hoti, ī cāntādeso.",
  "anya-e0801n7:297_1": "Dhāretītidhīro=dhitimā.",
  "anya-e0801n7:297_2": "Jalaṁ tāyatīti tīraṁ=taṭaṁ.",
  "anya-e0801n7:298_0": "146. Bhadrāyo.",
  "anya-e0801n7:299_0": "Bhadraādayo rakaantā nipaccante.",
  "anya-e0801n7:299_1": "Bhadda-kalyāṇe, dalopo pararūpābhāvo, bhajīyatīti bhadraṁ=kalyāṇaṁ.",
  "anya-e0801n7:299_2": "Bhī-bhaye, nadādipāṭhā vī, bhāyanti etāyāti bherī=dundubhi.",
  "anya-e0801n7:299_3": "Cita-sañcetane, vipubbo, vicintitabbanti vicitraṁ=nānākāraṁ, yā-pāpuṇane, rassa tuña, gamanaṁ yātrā=yānaṁ.",
  "anya-e0801n7:299_4": "Gupa-gopane, ussa o, passa tañca gopīyatīti gotraṁ=kulādi, bhasa-bhasmīkaraṇe, rassa tuña, bhasati bhakkhaṁ karoti toyāti bhastā-kammāragaggarī.",
  "anya-e0801n7:299_5": "Usa=dāhe, salopo, sokena tāḷite usati dahatīti uro=sarīrekadeso, evamaññepi.",
  "anya-e0801n7:300_0": "147. Mandaṅka sasāsa matha catā uro.",
  "anya-e0801n7:301_0": "Manda-jaḷatte , aṅka-lakkhaṇe, sasa-gatihiṁsāpāṇanesu, asa-khepane, matha mantha-viloḷane, cata-yācane, etehi uro hoti.",
  "anya-e0801n7:301_1": "Amandi asundarattā jaḷatthamagamīti mandurā=vājisālā.",
  "anya-e0801n7:301_2": "Aṅkīyati lakkhīyatīti aṅkuro=bījapasavo.",
  "anya-e0801n7:301_3": "Sasati hiṁsatīti sasuro=jayampatīnaṁ pitā.",
  "anya-e0801n7:301_4": "Asīyitthāti asuro=dānavo, arīhi mathīyati āloḷīyatīti mathurā=nagaraṁ.",
  "anya-e0801n7:301_5": "Catīyatīti caturo=dakkho.",
  "anya-e0801n7:302_0": "148. Vidhurādayo.",
  "anya-e0801n7:303_0": "Vidhuraādayo urantā nipaccante.",
  "anya-e0801n7:303_1": "Vidha-vedhane, ettābhāvo, vedhati hiṁsatīti vidhuro=viruddho.",
  "anya-e0801n7:303_2": "Unda-kiledane, undati kiledatīti unduro=ākhu.",
  "anya-e0801n7:303_3": "Maṁka-maṇḍane, niggahītalopo, maṅkati anena attānaṁ alaṅkarotīti makuro=ādāso, ratho, kakko, maccho ca.",
  "anya-e0801n7:303_4": "Kuka vaka-ādāne, kassa dvittaṁ.",
  "anya-e0801n7:303_5": "Kukati salādayo ādadātīti kukkuro=sā.",
  "anya-e0801n7:303_6": "Maṅga-maṅgalye, amaṅgi pasatthamagamīti maṅguro=macchaviseso, evamaññepi.",
  "anya-e0801n7:304_0": "149. Tima ruha rudha badha mada manda vajāja ruca kasā kiro.",
  "anya-e0801n7:305_0": "Tima-temane, ruha-janane, rudha-āvaraṇe, badha-bādhane, madaummāde, manda-modanathutijaḷattesu, vaja aja-gamane, ruca-dittiyaṁ, kasa-gamane, etehi kiro hoti.",
  "anya-e0801n7:305_1": "Temetīti timiraṁ=andhakāraṁ, āpo ca.",
  "anya-e0801n7:305_2": "Ruhati pavattatīti ruhiraṁ=lohitaṁ.",
  "anya-e0801n7:305_3": "Jīvitaṁ rundhatīti rudhiraṁ=tadeva.",
  "anya-e0801n7:305_4": "Bādhīyatīti badhiro=sotavikalo.",
  "anya-e0801n7:305_5": "Janā majjanti etāyāti madirā=surā.",
  "anya-e0801n7:305_6": "Modanti etthāti mandiraṁ= gharaṁ .",
  "anya-e0801n7:305_7": "Vajatīti vajiraṁ=kulisuṁ.",
  "anya-e0801n7:305_8": "Ajanti gacchantī etthāti ajiraṁ=aṅgaṇaṁ gharavisayokāso ca.",
  "anya-e0801n7:305_9": "Rocatīti ruciraṁ=manuññaṁ.",
  "anya-e0801n7:305_10": "Kasīyati dukkhena gamīyatīti kasiraṁ=kicchaṁ.",
  "anya-e0801n7:306_0": "150. Thirādayo.",
  "anya-e0801n7:307_0": "Thiraādayo kirantā nipaccante.",
  "anya-e0801n7:307_1": "Ṭhā-gatinivattiyaṁ, ṭhassa thattaṁ, ṭhāti pavattatīti thiraṁ=ciraṭṭhāyī.",
  "anya-e0801n7:307_2": "Isa siṁsa-icchāyaṁ, niggahītalopo, icchīyatīti sisiro=utuviseso.",
  "anya-e0801n7:307_3": "Ada khāda-bhakkhane, āssa rassatthaṁ, khādīyati pāṇakehīti khadiro=dantadhāvano, evamaññepi.",
  "anya-e0801n7:308_0": "151. Dada garehi durabharā.",
  "anya-e0801n7:309_0": "Dada-dāne, gara ghara-secane, etehi yathākkamaṁ durabharā honti.",
  "anya-e0801n7:309_1": "Antānaṁ dadātīti dadduro=bheko.",
  "anya-e0801n7:309_2": "Garati siñcatīti gabbharaṁ=guhā.",
  "anya-e0801n7:310_0": "152. Cara dara jara gara marehi te.",
  "anya-e0801n7:311_0": "Carādīhi dhātūhi te carādayo honti yathākkamaṁ.",
  "anya-e0801n7:311_1": "Caragatibhakkhanesu caranti etthāti caccaraṁ=vīthicatukkaṁ, aṅgaṇañca, dara-vidāraṇe, darīyatīti daddaraṁ=vādittaṁ, bherī ca.",
  "anya-e0801n7:311_2": "Jara-vayohāniyaṁ, ajarīti jajjaro=jiṇṇo.",
  "anya-e0801n7:311_3": "Gara ghara-secane, garati siñcatīti gaggaro=bhinnassaro, haṁsassaro ca.",
  "anya-e0801n7:311_4": "Mara-pāṇacāge, maratīti mammaro=sukkhapaṇṇaṁ, patthapaṇṇānaṁ saddo ca.",
  "anya-e0801n7:312_0": "153. Pīto kvaro.",
  "anya-e0801n7:313_0": "Pī-tappanetīmasmā kvaro hoti. Appiṇīti pīvaraṁ=thūlaṁ.",
  "anya-e0801n7:314_0": "154. Cīvarādayo.",
  "anya-e0801n7:315_0": "Cīvaraādayo kvarantā nipaccante.",
  "anya-e0801n7:315_1": "Cinātissa dīghattaṁ.",
  "anya-e0801n7:315_2": "Cīyatīti cīvaraṁ=kāsāvaṁ.",
  "anya-e0801n7:315_3": "Sama-upasame, nadādittā vī, pariḷāhaṁ sametīti saṁvarī=ratti.",
  "anya-e0801n7:315_4": "Dhāssa ī, jālakuminādīni dhāretīti dhīvaro=koṭṭo, tāyatissa ī, yena kenaci attānaṁ tāyatīti tīvaro=hīnajāti.",
  "anya-e0801n7:315_5": "Nayatissī, nayanti ettha sattāti nīvaraṁ=gharaṁ, evamaññepi.",
  "anya-e0801n7:316_0": "155. Kuto kriro.",
  "anya-e0801n7:317_0": "Ku-saddetīmasmā kriro hoti. Kavati nadatīti kuraro=pakkhī, itthiyaṁ vīmhi kurarī.",
  "anya-e0801n7:318_0": "156. Vasāsā charo.",
  "anya-e0801n7:319_0": "Vasa-nivāse, asa-khepane, etehi charo hoti.",
  "anya-e0801n7:319_1": "Vasanti etthāti vaccharo=vasso.",
  "anya-e0801n7:319_2": "Saṁpubbo, saṁvasanti etthāti saṁvaccharo=sova.",
  "anya-e0801n7:319_3": "Asati vissajjetīti accharā=devakaññā, aṅguliphoṭanañca.",
  "anya-e0801n7:320_0": "157. Masā chero ca.",
  "anya-e0801n7:321_0": "Masa-amasanetīmasmā chero hoti charo ca.",
  "anya-e0801n7:321_1": "Taṇhāya parāmasanaṁ maccheraṁ=sakasampattiniguhanaṁ, maccharaṁ=tadeva.",
  "anya-e0801n7:322_0": "158. Dhū vāto saro.",
  "anya-e0801n7:323_0": "Dhunāti vātīhi saro hoti. Dhunātīti dhūsaro=lūkho īsaṁpaṇḍu ca. Vāti gacchatīti vāsaro=divaso.",
  "anya-e0801n7:324_0": "159. Bhamādīhyaro.",
  "anya-e0801n7:325_0": "Bhama tasa manda kandādīhi aro hoti.",
  "anya-e0801n7:325_1": "Bhamatīti bhamaro=madhukaro.",
  "anya-e0801n7:325_2": "Tasati tantaṁ gaṇhātīti tasaro=suttaveṭṭhano.",
  "anya-e0801n7:325_3": "Mandanti modanti etthāti mandaro=pabbato.",
  "anya-e0801n7:325_4": "Kandati avhāyatīti kandaro=darī.",
  "anya-e0801n7:325_5": "Divassa ettaṁ, devanti kīḷanti etenāti devaro=patiro bhātā.",
  "anya-e0801n7:326_0": "160. Vadissa badaca.",
  "anya-e0801n7:327_0": "Vadatismā aro yoti, vadatissa badādeso ca.",
  "anya-e0801n7:327_1": "Vadanti etenāti badaro=kakkandhūphalaṁ.",
  "anya-e0801n7:327_2": "Vīmhi badarī=kakkandhū.",
  "anya-e0801n7:328_0": "161. Vada janānaṁ ṭhaṅaca.",
  "anya-e0801n7:329_0": "Vada janehi aro hoti, ṭhaṅa cāntādeso.",
  "anya-e0801n7:329_1": "Vadatīti vaṭharo=mūḷo vaṭharaṁ=thūlaṁ.",
  "anya-e0801n7:329_2": "Jāyatīti jaṭharaṁ=udaraṁ.",
  "anya-e0801n7:330_0": "162. Pacissiṭhaṅaca.",
  "anya-e0801n7:331_0": "Pacatismā aro hoti iṭhaṅacāntādaso. Pacanti etenāti piṭharo=thālī.",
  "anya-e0801n7:332_0": "163. Vakā araṇa.",
  "anya-e0801n7:333_0": "Vaka kuka-ādānetimasmā araṇahoti. Vaketi ādadāti etāyāti vākarā=migabandhanī.",
  "anya-e0801n7:334_0": "164. Siṅgyaṅgāga majjakalālā āro.",
  "anya-e0801n7:335_0": "Siṅgiiti nāmadhātu, aṅga-gamanattho, aga-kuṭilagamane, majjasaṁsuddhiyaṁ, kala-saṅkhyāne, ala-bandhane, etehi āro hoti.",
  "anya-e0801n7:335_1": "Vijjhanatthena siṅgaṁ viya siṅgaṁ=nāgarikabhāvasaṅkhātassa kilesasiṅgassetaṁ nāmaṁ, taṁkaroti siṅgaṁ vā payuttaṁ, taṁ karoti rāgīsu pabhavatīti vā, ‘‘dhātvatthe nānāmasmī’’ti (5.12) i, pubba saralopo, siṅgi, tato āro, ‘‘sarolopo sare’’ti (1.26) ilopo, pubbe ‘‘vippaṭisedhe’’ti (1.22) aniṭṭhappaṭisedho, ettha hi ārato aññattha sāvakāsapubbasaralopova, ipaccayato aññattha ca, siṅgāro=kilesasiṅgakaraṇaṁ, vilāsoti vuttaṁ hoti.",
  "anya-e0801n7:335_2": "Aṅgati vināsaṁ gacchatīti aṅgāro=daḍḍhakaṭṭhaṁ.",
  "anya-e0801n7:335_3": "Aganti gacchanti etthāti agāraṁ=gharaṁ.",
  "anya-e0801n7:335_4": "Līhanena attano sarīraṁ majjati nimmalattaṁ karotīti majjāro=biḷāro.",
  "anya-e0801n7:335_5": "Kalāti niddesā lassa ḷattaṁ, etena guṇaṁ kalīyati parimīyatīti kaḷāro=piṅgalo.",
  "anya-e0801n7:335_6": "Dīghattaṁ alati bandhatīti aḷāro=vaṅko visālo ca.",
  "anya-e0801n7:336_0": "165. Kamissassu ca.",
  "anya-e0801n7:337_0": "Kama-icchāyamiccasmā āro hoti, assa u ca. Kāmīyatīti kumāro=bālo.",
  "anya-e0801n7:338_0": "166. Bhiṅgārādayo.",
  "anya-e0801n7:339_0": "Bhiṅgārappabhutayo ārantā nipaccante.",
  "anya-e0801n7:339_1": "Bhara=bharaṇe, bharaṇaṁ dhāraṇaṁ posanañca, dhāraṇatthassa bharatissa bhiṅgādeso, bharati dadhāti udakanti bhiṅgāro=hemabhājanaṁ.",
  "anya-e0801n7:339_2": "Kleda klida-alla bhāve, la lopo, kledayatīti kedāraṁ=khettaṁ, (ke jale sati dāro vidāraṇamassāti vā kedāraṁ=tadeva, bahulādhikārā sattamiyā na lopo.) Vida-lābhetīmasmā kupubbā āro dassa ḷattaṁ issa ettābhāvo samāse kussa o ca nipaccante, kuṁ pathaviṁ vindati tatruppannatāyāti koviḷāro=diguṇapatto.",
  "anya-e0801n7:340_0": "167. Karā māro.",
  "anya-e0801n7:341_0": "Karotismā māro hoti. Lohakiccaṁ karotīti kammāro=lohakāro.",
  "anya-e0801n7:342_0": "168. Pusa sarehi kharo.",
  "anya-e0801n7:343_0": "Pusa sarehi kharo hoti.",
  "anya-e0801n7:343_1": "Posīyati jalenāti pokkharaṁ=padumaṁ.",
  "anya-e0801n7:343_2": "Sarati vikāraṁ gacchatīti sakkharā=ucchuvikāro.",
  "anya-e0801n7:344_0": "169. Sara vasa kalā kīro vassuṭa ca.",
  "anya-e0801n7:345_0": "Etehi kīro hoti vassa uṭa ca.",
  "anya-e0801n7:345_1": "Sarīyatīti sarīraṁ=deho.",
  "anya-e0801n7:345_2": "Vasanti vāsaṁ karonti etenāti usīraṁ=bīraṇamūlaṁ.",
  "anya-e0801n7:345_3": "Anena thūlādi kalīyati parimīyatiti kaliro=aṅkuro.",
  "anya-e0801n7:346_0": "170. Gambhīrādayo.",
  "anya-e0801n7:347_0": "Gambhīraādayo kīrantā nipaccante.",
  "anya-e0801n7:347_1": "Gamissa bhuka, malopo vā, pathaviṁ, bhinditvā gacchati pavattatīti gambhīro, gabhīro= agādho , kulissa lassa ḷo, pāde kulati pattharatīti kuḷīro=kakkaṭo, evamaññepi.",
  "anya-e0801n7:348_0": "171. Khajja valla masā ūro.",
  "anya-e0801n7:349_0": "Khajja-majjane, vala valla-saṁvaraṇe, sama-āmasane, etehi ūro hoti, khajjīyatīti khajjūro, vīmhi khajjūrī=rukkhaviseso.",
  "anya-e0801n7:349_1": "Vallīyati saṁvarīyatīti vallūro=sukkhamaṁso.",
  "anya-e0801n7:349_2": "Masīyatīti masūro=vīhiviseso.",
  "anya-e0801n7:350_0": "172. Kappūrādayo.",
  "anya-e0801n7:351_0": "Kappūraādayo ūrantā nipaccante.",
  "anya-e0801n7:351_1": "Tuṭṭhimuppādetuṁ kappati sakkotīti kappūraṁ=ghanasāro.",
  "anya-e0801n7:351_2": "Karotissa assu, kibbisaṁ karotīti kurūro=pāpakārī.",
  "anya-e0801n7:351_3": "Pasa-bādhane, pasati pīḷetīti pasūro=duṭṭho, byañjanaṁ, evaṁnāmako ca, evamaññepi.",
  "anya-e0801n7:352_0": "173. Kaṭha cakā oro.",
  "anya-e0801n7:353_0": "Kaṭha-kicchajīvane, caka-parivitakkane, etehi oro hoti.",
  "anya-e0801n7:353_1": "Kaṭhati kicchena jīvatīti kaṭhoro=thaddho.",
  "anya-e0801n7:353_2": "Cakati parivitakketīti cakoro=pakkhiviseso.",
  "anya-e0801n7:354_0": "174. Morādayo.",
  "anya-e0801n7:355_0": "Moraādayo orantā nipaccante.",
  "anya-e0801n7:355_1": "Mī-hiṁsāyaṁ, īlopo, mayati hiṁsatīti moro=mayūro.",
  "anya-e0801n7:355_2": "Kasa-gamane, assi , kasati gacchatīti kisoro=paṭhamavayo asso.",
  "anya-e0801n7:355_3": "Mahīyati pūjīyatīti mahoro=vammiko, evamaññepi.",
  "anya-e0801n7:356_0": "175. Kuto eraka.",
  "anya-e0801n7:357_0": "Ku-saddetīmasmā eraka hoti.",
  "anya-e0801n7:357_1": "‘‘Yuvaṇṇānamiyaṅuvaṅa sare’’ti (5.136) uvaṅa, kavati nadatīti kuvero=vessavaṇo.",
  "anya-e0801n7:358_0": "176. Bhū sūhi rika.",
  "anya-e0801n7:359_0": "Bhūsattāyaṁ, sū-pasavane, etehi rika hoti.",
  "anya-e0801n7:359_1": "Bhavatīti bhūri=pahūtaṁ, ṅīmhi bhūrī=medhā.",
  "anya-e0801n7:359_2": "Savati hitaṁ pasavatīti sūri=vicakkhaṇo.",
  "anya-e0801n7:360_0": "177. Mī kasī nīhi ru.",
  "anya-e0801n7:361_0": "Mī-hiṁsāyamiccasmā, kapubbā sayatismā, nayatismā ca ru hoti.",
  "anya-e0801n7:361_1": "Raṁsīhi andhakāraṁ mīyati hiṁsatīti meru=sireru, ke jale sayati pavattatīti kaseru=tiṇaviseso.",
  "anya-e0801n7:361_2": "Attanissite sundarattaṁ neti pāpetīti neru=pabbato.",
  "anya-e0801n7:362_0": "178. Sinā eru.",
  "anya-e0801n7:363_0": "Sinā-soceyyetīmasmā eru hoti. Sināti suciṁ karotīti sineru=pabbatarājā.",
  "anya-e0801n7:364_0": "179. Bhī ruhi ruka.",
  "anya-e0801n7:365_0": "Bhī-saye, ru-sadde, etehi ruka hoti. Bhāyanti etasmāti bhīru=bhayānako. Ravatīti ruru=migo.",
  "anya-e0801n7:366_0": "180. Tamā būlo.",
  "anya-e0801n7:367_0": "Tama-bhūsanetīmasmā būlo hoti. Mukhaṁ tameti bhūsetīti tambūlaṁ=mukhabhūsanaṁ.",
  "anya-e0801n7:368_0": "181. Sito lakavālā.",
  "anya-e0801n7:369_0": "Si-sevāyamiccasmā lakavālaiccete paccayā honti.",
  "anya-e0801n7:369_1": "Sattehi sevīyatīti silā=pāsāṇo, selo=pabbato.",
  "anya-e0801n7:369_2": "Jalaṁ sevatīti sevālo=jalatiṇaṁ.",
  "anya-e0801n7:370_0": "182. Maṅga kama samba saba saka vasa pisa keva kala palla kaṭha paṭa kuṇḍa maṇḍā alo.",
  "anya-e0801n7:371_0": "Maṅga-maṅgalye, kama-icchāyaṁ, samba-maṇḍane, sabaiti asseva katamalopassa niddeso, saka-sattiya, vasa-nivāse, pisagamane, keva-sevane, kala-saṅkhyāne, palla-gamane, kaṭha kicchajīvane, paṭa-gamanattho, kuṇḍa-dāhe, maṇḍa-bhūsane, etehi alo hoti.",
  "anya-e0801n7:371_1": "Maṅganti sattā etena vuddhiṁ gacchantīti maṅgalaṁ=pasatthaṁ.",
  "anya-e0801n7:371_2": "Kāmīyatīti kamalaṁ-paṅkajaṁ.",
  "anya-e0801n7:371_3": "Sampati maṇḍetīti sambalaṁ=pātheyyaṁ.",
  "anya-e0801n7:371_4": "Sabalaṁ=visabhāga vaṇṇavantaṁ.",
  "anya-e0801n7:371_5": "Sakkoti vattunti sakalaṁ=sabbaṁ.",
  "anya-e0801n7:371_6": "Vasatīti vasalo=suddo.",
  "anya-e0801n7:371_7": "Piyabhāvaṁ pisati gacchatīti pesalo=piyasīlo.",
  "anya-e0801n7:371_8": "Kevati pavattatīti kevalaṁ=sakalaṁ.",
  "anya-e0801n7:371_9": "Kalīyati parimīyati udakametenāti kalalaṁ=apatthinnaṁ, pallati āgacchati udakametasmāti pallalaṁ=appodako saro.",
  "anya-e0801n7:371_10": "Kaṭhanti ettha dukkhena yantīti kaṭhalaṁ=kapālakhaṇḍaṁ, paṭati vuddhiṁ gacchatīti paṭalaṁ=samū- ho .",
  "anya-e0801n7:371_11": "Ghaṁsena kuṇḍati dahatīti kuṇḍalaṁ=kaṇṇābharaṇaṁ.",
  "anya-e0801n7:371_12": "Maṇḍīyati paricchedakaraṇavasena bhūsīyatīti maṇḍalaṁ=samantato paricchinnaṁ.",
  "anya-e0801n7:372_0": "183. Musā kalo.",
  "anya-e0801n7:373_0": "Musatismā kalo hoti. Musati etenāti musalo=ayoggo.",
  "anya-e0801n7:374_0": "184. Thalādayo.",
  "anya-e0801n7:375_0": "Thalaādayo kalantā nipaccante.",
  "anya-e0801n7:375_1": "Ṭhassa tho, pubbasaralopo, tiṭṭhanti etthāti thalaṁ=unnatappadeso.",
  "anya-e0801n7:375_2": "Pā-pāne, upubbo, dvibhāvasaralopā, udakaṁ pivatīti uppalaṁ=kuvalayaṁ.",
  "anya-e0801n7:375_3": "Patissa pāṭaṁ, patati gacchati paripākanti pāṭalaṁ=phalaṁ, tambavaṇṇaṁ kusumañca.",
  "anya-e0801n7:375_4": "Baṁhissa niggahītalopo, baṁhati vuddhiṁ gacchatīti bahalaṁ=ghanaṁ.",
  "anya-e0801n7:375_5": "Cupissa ussa attaṁ, cupati ekattha na tiṭṭhatīti capalo=anavaṭṭhito, evamaññepi.",
  "anya-e0801n7:376_0": "185. Kulā kālo ca.",
  "anya-e0801n7:377_0": "Kula-patthāretīmasmā kālo hoti kalo ca.",
  "anya-e0801n7:377_1": "Kulati attano sippaṁ pattharatīti kulālo=kumbhakāro.",
  "anya-e0801n7:377_2": "Kulati pakkhe pasāretīti kulalo=pakkhijāti.",
  "anya-e0801n7:378_0": "186. Muḷālādayo.",
  "anya-e0801n7:379_0": "Muḷālaādayo kālantā nipaccante.",
  "anya-e0801n7:379_1": "Mīla-nimīlane, uttaḷatāni, uddhaṭamatte nimīlatīti muḷālaṁ=bhisaṁ.",
  "anya-e0801n7:379_2": "Bala-pāṇane, itta- ḷattāni , mūsikādikhādanena balati jīvatīti biḷālo=majjāro.",
  "anya-e0801n7:379_3": "Kappissa saṁyogādilopo, kappanti jīvikaṁ etenāti kapālaṁ=ghaṭādikhaṇḍaṁ.",
  "anya-e0801n7:379_4": "Pī tappane.",
  "anya-e0801n7:379_5": "‘‘Yuvaṇṇānamiyaṅuvaṅa sare’’ti (5.136) iyaṅa, attano phalena satte santappetīti piyālo-rukkho.",
  "anya-e0801n7:379_6": "Kuṇa-sadde, vātasamuṭṭhitā vīcimālā ettha kuṇanti nadantīti kuṇālo=eko mahāsaro.",
  "anya-e0801n7:379_7": "Visa-pavisane, pavisanti etthāti vsālo=vitthiṇṇo.",
  "anya-e0801n7:379_8": "Pala-gamane, vātena palati gacchatīti palālaṁ=sassānamupanītadhaññānaṁ nāḷapattāni.",
  "anya-e0801n7:379_9": "Saratissa sigo, sasādayo sarati hiṁsatīti sigālo=kotthu, evamaññepi.",
  "anya-e0801n7:380_0": "187. Caṇḍa patā ṇālo.",
  "anya-e0801n7:381_0": "Caṇḍa-caṇḍikye, pata patha-gamane, etehi ṇālo hoti.",
  "anya-e0801n7:381_1": "Caṇḍeti pīḷetīti caṇḍālo=mātaṅgo, patati adhogacchatīti pātālaṁ=rasātalaṁ.",
  "anya-e0801n7:382_0": "188. Mādito lo.",
  "anya-e0801n7:383_0": "Mā-māne, i-ajjhenagatīsu, pī-tappane, dū-paritāpe, evamādīhi lo hoti.",
  "anya-e0801n7:383_1": "Mīyati parimīyatīti mālā=panti.",
  "anya-e0801n7:383_2": "Eti gacchatīti elā=sukhumelā.",
  "anya-e0801n7:383_3": "Piṇeti tappeti etthāti pelā=āsittakūpadhānaṁ.",
  "anya-e0801n7:383_4": "Dūyati paritāpetīti dolā=kīḷanayānakaṁ.",
  "anya-e0801n7:383_5": "Kalasaṅkhyāne, kalanaṁ kallaṁ=yuttaṁ.",
  "anya-e0801n7:384_0": "189. Ana sala kala kuka saṭha mahā ilo.",
  "anya-e0801n7:385_0": "Ana-pāṇane, sala-gamane, kala-saṅkhyāne, kuka vaka-ādane, saṭha-kitave, araha maha-pūjāyaṁ, etehi ilo hoti.",
  "anya-e0801n7:385_1": "Anati pavattatītianilo=māluto.",
  "anya-e0801n7:385_2": "Salati gacchatīti salilaṁ=jalaṁ.",
  "anya-e0801n7:385_3": "Kalati pavattatīti kalilaṁ=gahanaṁ.",
  "anya-e0801n7:385_4": "Kukati attano nādena sattānaṁ manaṁ gaṇhātīti kokilo=parapuṇḍo.",
  "anya-e0801n7:385_5": "Saṭhati vañcetīti saṭhilo=saṭho.",
  "anya-e0801n7:385_6": "Mahīyati pūjīyatīti mayilā=itthī.",
  "anya-e0801n7:386_0": "190. Kuṭā kilo.",
  "anya-e0801n7:387_0": "Kuṭa-koṭilyetīmasmā kilo hoti. Akuṭi kuṭilattamagamīti kuṭilo=vaṅko.",
  "anya-e0801n7:388_0": "191. Sithilādayo.",
  "anya-e0801n7:389_0": "Sithilaādayo kilantā nipaccante.",
  "anya-e0801n7:389_1": "Saha khamāyaṁ, sahissa sithattaṁ, sahitumalanti sithilaṁ=adaḷhaṁ.",
  "anya-e0801n7:389_2": "Kampissa saṁyogādilopo, paradukkhe sati kampatīti kapilo=isi.",
  "anya-e0801n7:389_3": "Kaba-vaṇṇe, bassa po, akabi nīlādivaṇṇattamagamīti kapilo=vaṇṇaviseso.",
  "anya-e0801n7:389_4": "Mathissa mitho, mathīyatīti mithilā=pūrī, evamaññepi.",
  "anya-e0801n7:390_0": "192. Caṭa kaṇḍa vaṭṭa puthā kulo.",
  "anya-e0801n7:391_0": "Caṭa-bhedane, kaṇḍa-chedane, vaṭṭa-vattane, putha patha-vitthāre, etehi kulo hoti.",
  "anya-e0801n7:391_1": "Caṭati mitte bhindatīti caṭulo=cāṭukārī.",
  "anya-e0801n7:391_2": "Kaṇḍīyati chindīyatīti kaṇḍulo=rukkho.",
  "anya-e0801n7:391_3": "Vaṭṭatīti vaṭṭulo=parimaṇḍalo.",
  "anya-e0801n7:391_4": "Apattharīti puthulo=vitthāro.",
  "anya-e0801n7:392_0": "193. Tumulādayo.",
  "anya-e0801n7:393_0": "Tumulaādayo kulantā nipaccante.",
  "anya-e0801n7:393_1": "Tama khedane, assu, atami vitthiṇṇattamagamīti tumulo=patthaṭo.",
  "anya-e0801n7:393_2": "Tamissa ḍuka, tamīyati vikāramāpādīyatīti taṇḍulo=vīhisāro.",
  "anya-e0801n7:393_3": "Nipubbassa cinātissa ilopo, atthikehi nicīyateti niculo=hijjalo, evamaññepi.",
  "anya-e0801n7:394_0": "194. Kalla kapa takka paṭā olo.",
  "anya-e0801n7:395_0": "Kalla-sadde, kapa-acchādane, takka-vitakke, paṭa-gamane, etehi olo hoti.",
  "anya-e0801n7:395_1": "Vātavegena samuddato uṭṭhahitvā kallati nadatīti kallolo=mahāvīci.",
  "anya-e0801n7:395_2": "Kapati dante acchādatīti kapolo=vadanekadeso.",
  "anya-e0801n7:395_3": "Takkīyatīti takkolaṁ=kolakaṁ.",
  "anya-e0801n7:395_4": "Paṭati byādhimetena gacchatīti paṭolo=tittako.",
  "anya-e0801n7:396_0": "195. Aṅgā ulolī.",
  "anya-e0801n7:397_0": "Aṅga-gamanattho, etasmā ulaulī honti.",
  "anya-e0801n7:397_1": "Aṅganti etena jānantīti aṅgulaṁ=pamāṇaṁ.",
  "anya-e0801n7:397_2": "Aṅgati uggacchatīti aṅgali=karasākhā.",
  "anya-e0801n7:398_0": "196. Añjāli.",
  "anya-e0801n7:399_0": "Añja-byatti makkhana gati kantīsu, etasmā ali hoti. Añjeti bhattimanena pakāsetīti añjali=karapuṭo.",
  "anya-e0801n7:400_0": "197. Chadā li.",
  "anya-e0801n7:401_0": "Chada-saṁvaraṇe, etasmā li hoti. Chādetīti challī=sakalikā.",
  "anya-e0801n7:402_0": "198. Allyādayo.",
  "anya-e0801n7:403_0": "Alliādayo liantā nipaccante.",
  "anya-e0801n7:403_1": "Ara-gamane, arati pavattatīti alli=rukkho.",
  "anya-e0801n7:403_2": "Nayatissa ettābhāvo, attikehi nīyatīti 4 nīli, ṅīmhi nīlī=gacchajāti.",
  "anya-e0801n7:403_3": "‘‘Saramhā dve’’ti (1.34) lassa dvibhāve rassatte ca nillītipi hoti.",
  "anya-e0801n7:403_4": "Pālissa pā, pāleti rakkhatīti pāli, ṅīmhi pālī=panti.",
  "anya-e0801n7:403_5": "Pālissa palo, pāleti rakkhatīti palli=kuṭi.",
  "anya-e0801n7:403_6": "Cuda-codane, ottābhāvo, codīyatīti culli=uddhanaṁ, evamaññepi.",
  "anya-e0801n7:404_0": "199. Pilādīhyavo.",
  "anya-e0801n7:405_0": "Pila-vattane, palla-gamane, paṇa-byavahārathutīsu, evamādīhi avo hoti.",
  "anya-e0801n7:405_1": "Pilyateti pelavo=lahu.",
  "anya-e0801n7:405_2": "Pallatīti pallavo=kisalayaṁ.",
  "anya-e0801n7:405_3": "Paṇīyatīti paṇavo=mudaṅgo.",
  "anya-e0801n7:405_4": "Evamaññepi.",
  "anya-e0801n7:406_0": "200. Sāḷavādayo.",
  "anya-e0801n7:407_0": "Sāḷavaādayo avantā nipaccante.",
  "anya-e0801n7:407_1": "Sala-gamanattho, upantassa dīgho ḷattañca nipātanā.",
  "anya-e0801n7:407_2": "Salati pavattatīti sāḷa vo=abhisaṅkhataṁ badarādiphalakhādanīyaṁ.",
  "anya-e0801n7:407_3": "Kita-nivāse, ettābhāvo, ketatīti kitavo=jūtakāro, coro ca.",
  "anya-e0801n7:407_4": "Mū-bandhane, ūssa rassattaṁ, tuña cāvassa, munāti bandhatīti mutavo=caṇḍālo.",
  "anya-e0801n7:407_5": "Vala valla-saṁvaraṇe, ḷattaṁ, valati, valyateti vā vaḷavā=turaṅgakantā.",
  "anya-e0801n7:407_6": "Mura-saṁveḷane, murīyatīti muravo=mudaṅgo, evamaññepi.",
  "anya-e0801n7:408_0": "201. Sarā āvo.",
  "anya-e0801n7:409_0": "Saratismā āvo hoti. Sarati pavattatīti sarāvo=bhājanaviseso.",
  "anya-e0801n7:410_0": "202. Ala mala bilā ṇuvo.",
  "anya-e0801n7:411_0": "Ala-bandhane , mala malla-dhāraṇe, bila-bhedane, etehi ṇuvo hoti.",
  "anya-e0801n7:411_1": "Latāhi alīyatīti āluvo=gacchajāti.",
  "anya-e0801n7:411_2": "Malati dhāretīti māluvo=pattalatā.",
  "anya-e0801n7:411_3": "Bilati bhindatīti beluvo=rukkho.",
  "anya-e0801n7:412_0": "203. Gātvī vo.",
  "anya-e0801n7:413_0": "Kā gā-saddetīmasmā īvo hoti. Gāyanti etāyāti gīvā=galo.",
  "anya-e0801n7:414_0": "204. Suto kvatvā.",
  "anya-e0801n7:415_0": "Su-savanetīmasmā kva kvā honti. Suṇātīti suvo=kīro. Suvā=suṇo.",
  "anya-e0801n7:416_0": "205. Vidvā.",
  "anya-e0801n7:417_0": "Vidatismā kvā pararūpābhāvo a nipaccante. Vidati jānātīti vidvā=vidū.",
  "anya-e0801n7:418_0": "206. Thuto revo.",
  "anya-e0801n7:419_0": "Thu-abhitthave, etasmā revo hoti. Thavati siñcatīti thevo=phusitaṁ.",
  "anya-e0801n7:420_0": "207. Samā rivo.",
  "anya-e0801n7:421_0": "Sama-upasame, etasmā rivo hoti. Sameti upasametīti sivo=umāpati, sivā=sigālo, sivaṁ=santi.",
  "anya-e0801n7:422_0": "208. Chadā ravi.",
  "anya-e0801n7:423_0": "Chada-saṁvaraṇe , etasmā ravi hoti. Chādetīti chavi=juti.",
  "anya-e0801n7:424_0": "209. Pūra timā kiso rasso ca.",
  "anya-e0801n7:425_0": "Pūra-pūraṇe, tima-temane, etehi kiso hoti ūssa rasso ca.",
  "anya-e0801n7:425_1": "Pūretīti puriso=pumā.",
  "anya-e0801n7:425_2": "(Pure uccaṭṭhāne seti pavattatīti vā puriso=sova.) Temetīti timisaṁ=tamo.",
  "anya-e0801n7:426_0": "210. Karā īso.",
  "anya-e0801n7:427_0": "Karotismā īso hoti. Karīyatīti karīsaṁ=gūthaṁ.",
  "anya-e0801n7:428_0": "211. Sirīsādayo.",
  "anya-e0801n7:429_0": "Sirīsaādayo īsantā nipaccante.",
  "anya-e0801n7:429_1": "Saratissa assi, sappadaṭṭhakālādīsu sarīyatīti sirīso=rukkho.",
  "anya-e0801n7:429_2": "Pūrissa rassattaṁ, pūretīti purīsaṁ=gūthaṁ.",
  "anya-e0801n7:429_3": "Talissa dīgho, talati sattānaṁ patiṭṭhānaṁ bhavatīti tālīsaṁ=osadhiviseso, evamaññepi.",
  "anya-e0801n7:430_0": "212. Karā ribbiso.",
  "anya-e0801n7:431_0": "Karotismā ribbiso hoti. Karīyatīti kibbisaṁ=pāpaṁ.",
  "anya-e0801n7:432_0": "213. Sasāsa vasa visa hana vana manāna kamā so.",
  "anya-e0801n7:433_0": "Sasa-gati hiṁsā vissasa pāṇanesu, asa-khepane, vasa-nivāse, visa-pavisane, hana-hiṁ sāyaṁ, vana sana-sambhattiyaṁ, mana-ñāṇe, ana-pāṇane, kama-icchāyaṁ, etehi so hoti, sasanti jīvanti sattā etenāti sassaṁ=kalamādi, asati khipatīti asso=hayo .",
  "anya-e0801n7:433_1": "Vasanti etthāti vassaṁ=saṁvaccharo.",
  "anya-e0801n7:433_2": "Visatīti vesso=tatiyavaṇṇo.",
  "anya-e0801n7:433_3": "Haññateti haṁso=sitacchado.",
  "anya-e0801n7:433_4": "Vanoti pattharatīti vaṁso=santāno, veḷu ca.",
  "anya-e0801n7:433_5": "Maññateti maṁsaṁ=pisitaṁ, anati jīvati etenāti aṁso=ekāṭṭhāso, bhujasiro ca.",
  "anya-e0801n7:433_6": "Kāmīyatīti kaṁso=parimāṇaṁ.",
  "anya-e0801n7:434_0": "214. Āmi thu ku sīto saka.",
  "anya-e0801n7:435_0": "Āpubbo mi-pakkhepe, thu-abhitthave ku-sadde, sī-saye, etehi saka hoti.",
  "anya-e0801n7:435_1": "Āmīyati anto pakkhipīyatīti āmisaṁ=bhakkhaṁ.",
  "anya-e0801n7:435_2": "Thavīyatīti thuso=vīhitaco.",
  "anya-e0801n7:435_3": "Kavati vātena nadatīti kuso=tiṇaviseso.",
  "anya-e0801n7:435_4": "Sayanti ettha ūkāti sīsaṁ=muddhā, kālatipu ca.",
  "anya-e0801n7:436_0": "215. Phassādayo.",
  "anya-e0801n7:437_0": "Phassaādayo sakaantā nipaccante.",
  "anya-e0801n7:437_1": "Phusa-samphasse, ussatthaṁ, phusatīti phasso=kāyaviññāṇavisayo.",
  "anya-e0801n7:437_2": "Phusso=nakkhattaṁ.",
  "anya-e0801n7:437_3": "Pusa posane, posīyatīti pussaṁ=phalaviseso.",
  "anya-e0801n7:437_4": "Bhū-sattāyaṁ, bhūssa rasso, abhavīti bhusaṁ=tucchadhaññaṁ, aṁkissa uka, aṅketi anena aññeti aṅkuso=gajapatodo.",
  "anya-e0801n7:437_5": "Phāya-vuddhiyaṁ, papubbo, yalopo, phāyati vuddhiṁ gacchatīti papphāsaṁ=dehakoṭṭhāsaviseso.",
  "anya-e0801n7:437_6": "Kalismā sassa māña, kulismā ca, kalīyati parimīyatīti kammāso=sabalo, kammāsaṁ=pāpaṁ.",
  "anya-e0801n7:437_7": "Kulati pattharatīti kummāso=bhakkhaviseso.",
  "anya-e0801n7:437_8": "Manissa jūka, maññati sadhanattaṁ etāyāti mañjūsā=kaṭṭhapeḷā.",
  "anya-e0801n7:437_9": "Pīssa yūka, piṇetīti pīyūsaṁ=amataṁ.",
  "anya-e0801n7:437_10": "Kula-saṁvaraṇe, ika, kulīyati saṁvarīyatīti kulisaṁ=vajiraṁ .",
  "anya-e0801n7:437_11": "Bala-saṁvaraṇe, ika, lassa ḷattañca, balati etena macche gaṇhātīti baḷiso=macchavedhanaṁ.",
  "anya-e0801n7:437_12": "Mahissa eka, mahīyatīti mahesī=katābhisekā padhānitthī, evamaññepi.",
  "anya-e0801n7:438_0": "216. Suto ṇisaka.",
  "anya-e0801n7:439_0": "Suṇātismā ṇisaka hoti. Suṇātīti suṇisā=puttabhariyā.",
  "anya-e0801n7:440_0": "217. Vetāta yu panāla kala camā aso.",
  "anya-e0801n7:441_0": "Veta-suttiyo dhātu, ata-sātaccagamane, yu-missane, panathutiyaṁ, ala-bandhane, kala-saṅkhyāne, cama-adane, etehi aso hoti.",
  "anya-e0801n7:441_1": "Vetati pavattatīti vetaso=vānīro.",
  "anya-e0801n7:441_2": "Atati vāterito niccaṁ vedhattaṁ yātīti ataso=vanappativiseso vīmhi abhasī=gacchaviseso.",
  "anya-e0801n7:441_3": "Yavīyati missīyatīti yavaso=pasughāso.",
  "anya-e0801n7:441_4": "Paññate thavīyateti panaso=kaṇḍaṇīphalo.",
  "anya-e0801n7:441_5": "Alīyati bandhiyatīti alaso=mandakārī.",
  "anya-e0801n7:441_6": "Kalīyatīti kalaso=kumbho.",
  "anya-e0801n7:441_7": "Camati adati anenāti camaso=homabhājanaṁ.",
  "anya-e0801n7:442_0": "218. Vaya diva kara karehyasaṇasakapāsakasā.",
  "anya-e0801n7:443_0": "Vayatyādīhi asaṇaādayo honti yathākkamaṁ.",
  "anya-e0801n7:443_1": "Vayati gacchatīti vāyaso=kāko.",
  "anya-e0801n7:443_2": "Dibbanti etthāti divaso=dinaṁ.",
  "anya-e0801n7:443_3": "Karīyatīti kappāso=suttasambhavo.",
  "anya-e0801n7:443_4": "Kibbisaṁ karotīti kakkaso=pharuso.",
  "anya-e0801n7:444_0": "219. Sasa masa daṁsāsā su.",
  "anya-e0801n7:445_0": "Sasādīhi su hoti.",
  "anya-e0801n7:445_1": "Sasati jīvatīti sassu=jayampatīnaṁ mātā.",
  "anya-e0801n7:445_2": "Masīyatīti massu=purisamukhe pavaddhalomāni.",
  "anya-e0801n7:445_3": "‘‘Lopo’’ti (1.39) niggahītalopo, daṁsīyati bandhamanenāti dassu=coro.",
  "anya-e0801n7:445_4": "Asīyati khipīyatīti assu=bappo.",
  "anya-e0801n7:446_0": "220. Vidā dasuka.",
  "anya-e0801n7:447_0": "Vidismā dasuka hoti. Vidati jānātīti viddasu=vidvā.",
  "anya-e0801n7:448_0": "221. Sasā rīho.",
  "anya-e0801n7:449_0": "Sasatismā rīho hoti. Sasati hiṁsatīti sīho=kesarī.",
  "anya-e0801n7:450_0": "222. Jīvāmā ho vamā ca.",
  "anya-e0801n7:451_0": "Jīva-pāṇadhāraṇe, ama-gamane, etehī ho hoti, vamā cāntādesā yathākkamaṁ, ādesavidhānaṁ pana pararūpabādhanatthaṁ.",
  "anya-e0801n7:451_1": "‘‘Byañjane dīgharassā’’ti (1.39) rassattaṁ, jīvanti etāyāti jivhā=rasanā.",
  "anya-e0801n7:451_2": "Amati pavattatīti amhaṁ=asmā.",
  "anya-e0801n7:451_3": "Papubbe amati pavattatīti pamhaṁ=pakhumaṁ.",
  "anya-e0801n7:452_0": "223. Taṇhādayo.",
  "anya-e0801n7:453_0": "Taṇhaādayo hantā nipaccante.",
  "anya-e0801n7:453_1": "Tasa-pipāsāyaṁ, sassa ṇattaṁ, evamupari ca, tasati pātumicchati etāyāti taṇhā=lo bho.",
  "anya-e0801n7:453_2": "Kasa-vilekhane, kasatīti kaṇho=kāḷo.",
  "anya-e0801n7:453_3": "Juta-dittiyaṁ, tassa ṇattaṁ, ottābhāvo ca, jotetīti juṇhā=canda- pabhā .",
  "anya-e0801n7:453_4": "Mīlissa ḷo, nimīlantyanena akkhīnīti mīḷhaṁ-gūthaṁ.",
  "anya-e0801n7:453_5": "Gāhissa ḷo, gayhatīti gāḷhaṁ, dahissa ḷo, dahatīti daḷhaṁ, bahissa ḷo, dīgho ca, bahati vuddhiṁ vacchatīti bāḷhaṁ, ete tayo daḷhatthā.",
  "anya-e0801n7:453_6": "Gamissa assi, gacchatīti gimho-nidāgho.",
  "anya-e0801n7:453_7": "Paṭakalānaṁ aka ca, paṭati yātīti paṭaho=bheriviseso.",
  "anya-e0801n7:453_8": "Kalīyati parimīyati anena sūrabhāvoti kalaho=vivādo.",
  "anya-e0801n7:453_9": "Kaṭavarānaṁ āka, kaṭanti ettha osadhādiṁ maddantīti kaṭāho=bhājanaviseso.",
  "anya-e0801n7:453_10": "Varīyatīti varāho=sūkaro.",
  "anya-e0801n7:453_11": "Lunātissa o, lunāti etenāti lohaṁ=ayādi.",
  "anya-e0801n7:453_12": "Evamaññepi.",
  "anya-e0801n7:454_0": "224. Paṇussahā hihī ṇoḷaṅa ca.",
  "anya-e0801n7:455_0": "Paṇā upubbasahā ca hihī honti yathākkamaṁ, ṇaoḷaṅa cāntādesā, ādesavidhānasāmatthiyā pararūpābhāvo, paṇīyati voharīyatīti paṇhi=pādassa pacchābhāgo.",
  "anya-e0801n7:455_1": "Ussahatīti ussāḷhī-vīriyaṁ.",
  "anya-e0801n7:456_0": "225. Khī mi pī cu mā vākāhi ḷo ussa vā dīgho ca.",
  "anya-e0801n7:457_0": "Khī-khaye, mi-pakkhepe, pī-tappane, cu-cavane, mā-māne, vī vā-gamane, kā gā-sadde, etehi ḷo hoti, ukārassa vā dīgho ca.",
  "anya-e0801n7:457_1": "Khīyatīti khelo=lālā.",
  "anya-e0801n7:457_2": "Mīyati pakkhipīyatīti meḷā=masi.",
  "anya-e0801n7:457_3": "Piṇetīti peḷā=bhājanaviseso.",
  "anya-e0801n7:457_4": "Cavatīti cūḷā=sikhā.",
  "anya-e0801n7:457_5": "Coḷo=pilotiko.",
  "anya-e0801n7:457_6": "Mīyati parimīyatīti māḷo=ekakūṭasaṅgahito anekakoṇavanto paṭissayaviseso.",
  "anya-e0801n7:457_7": "Vāti gacchatīti vāḷo=caṇḍamigo.",
  "anya-e0801n7:457_8": "Kāyati pharusaṁ vadatīti kāḷo=kaṇho, vīmhi kāḷī=kaṇhā.",
  "anya-e0801n7:458_0": "226. Guto ḷaka ca.",
  "anya-e0801n7:459_0": "Gu-saddetīmasmā ḷaka hoti ḷo ca. Gavati pavattati etenāti guḷo=ucchuvikāro. Goḷo=lakuṇḍako.",
  "anya-e0801n7:460_0": "227. Paṅguḷādayo.",
  "anya-e0801n7:461_0": "Paṅguḷaādayo ḷaka antā nipaccante.",
  "anya-e0801n7:461_1": "Khañja-gativekalle, paṅguādeso, akhañji gativekallamāpajjīti paṅgaḷo=pīṭhasappī.",
  "anya-e0801n7:461_2": "Karotismā ḷassa khaña, kibbisaṁ karotīti kakkhaḷo=kurūro.",
  "anya-e0801n7:461_3": "Kukatissa kuka, kukyati pāpakārīhi ādīyatīti kukkuḷaṁ=saṅku saṁkiṇṇo sobbho.",
  "anya-e0801n7:461_4": "Kukkuḷo=thusaggī.",
  "anya-e0801n7:461_5": "Maṁkissa uka, bindu lopo ca, maṁketi vanaṁ maṇḍetīti makuḷo=avikasitakusumaṁ.",
  "anya-e0801n7:462_0": "228. Pāto ḷi.",
  "anya-e0801n7:463_0": "Pātismā ḷi hoti. Atthaṁ pāti rakkhatīti pāḷi=tanti.",
  "anya-e0801n7:464_0": "229. Vīto ḷu.",
  "anya-e0801n7:465_0": "Vītismā ḷu hoti. Veti pavattatīti veḷu=veṇu.",
  "anya-e0801n7:466_0": "(Iti avaggapaccayavidhānaṁ).",
  "anya-e0801n7:467_0": "Iti moggallāne byākaraṇe vuttiyaṁ",
  "anya-e0801n7:468_0": "Ṇvādikaṇḍo sattamo.",
  "anya-e0801n7:469_0": "Suttaṁ dhātu gaṇo ṇvādi, nāmaliṅgānusāsanaṁ;",
  "anya-e0801n7:470_0": "Yassa tiṭṭhati jīvhagge, sa byākaraṇakesarī.",
  "anya-e0801n7:471_0": "Samattā cāyaṁ moggallānavutti",
  "anya-e0801n7:472_0": "Sattahi bhāṇavārehi.",
  "anya-e0801n7:473_0": "1.",
  "anya-e0801n7:474_0": "Yassa rañño pabhāvena, bhāvitattayamākulaṁ;",
  "anya-e0801n7:475_0": "Anākulaṁ duladdhīhi, pāpabhikkhūhi sabbaso.",
  "anya-e0801n7:476_0": "2.",
  "anya-e0801n7:477_0": "Laṅkāya munirājassa, sāsanaṁ sādhu saṇṭhikaṁ;",
  "anya-e0801n7:478_0": "Puṇṇacandasamāyogā, vāridhīva vivaddhate.",
  "anya-e0801n7:479_0": "3.",
  "anya-e0801n7:480_0": "Parakkamabhuje tasmiṁ, saddhābuddhiguṇodite;",
  "anya-e0801n7:481_0": "Manuvaṁsaddhajākāre, laṅkādīpaṁ pasāsati.",
  "anya-e0801n7:482_0": "4.",
  "anya-e0801n7:483_0": "Moggallānena therena, dhīmatā sucivuttinā;",
  "anya-e0801n7:484_0": "Racitaṁ yaṁ suviññeyya-masandiddha’manākulaṁ.",
  "anya-e0801n7:485_0": "5.",
  "anya-e0801n7:486_0": "Asesavisayabyāpi, jinabyappatha nissayaṁ;",
  "anya-e0801n7:487_0": "Saddhasattha’manāyāsa-sādhiyaṁ buddhivaddhanaṁ.",
  "anya-e0801n7:488_0": "6.",
  "anya-e0801n7:489_0": "Tassa vutti samāsena, vipulatthapakāsanī;",
  "anya-e0801n7:490_0": "Racitā puna teneva, sāsanujjotakārināti.",
  "anya-e0801n7:491_0": "Moggallānabyākaraṇaṁ niṭṭhitaṁ."
}