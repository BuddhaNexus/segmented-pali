{
  "sn48:1.0.1": "Saṃyutta Nikāya 48 ",
  "sn48:1.0.2": "1. Suddhikavagga ",
  "sn48:1.0.3": "1. Suddhikasutta ",
  "sn48:1.1.1": "Sāvatthinidānaṃ. ",
  "sn48:1.1.2": "Tatra kho bhagavā etadavoca. ",
  "sn48:1.1.3": "“Pañcimāni, bhikkhave, indriyāni. ",
  "sn48:1.1.4": "Katamāni pañca? ",
  "sn48:1.1.5": "Saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ—",
  "sn48:1.1.6": "imāni kho, bhikkhave, pañcindriyānī”ti. ",
  "sn48:1.1.7": "Paṭhamaṃ. ",
  "sn48:2.0.1": "Saṃyutta Nikāya 48 ",
  "sn48:2.0.2": "1. Suddhikavagga ",
  "sn48:2.0.3": "2. Paṭhamasotāpannasutta ",
  "sn48:2.1.1": "“Pañcimāni, bhikkhave, indriyāni. ",
  "sn48:2.1.2": "Katamāni pañca? ",
  "sn48:2.1.3": "Saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. ",
  "sn48:2.1.4": "Yato kho, bhikkhave, ariyasāvako imesaṃ pañcannaṃ indriyānaṃ assādañca ādīnavañca nissaraṇañca yathābhūtaṃ pajānāti—",
  "sn48:2.1.5": "ayaṃ vuccati, bhikkhave, ariyasāvako sotāpanno avinipātadhammo niyato sambodhiparāyaṇo”ti. ",
  "sn48:2.1.6": "Dutiyaṃ. ",
  "sn48:3.0.1": "Saṃyutta Nikāya 48 ",
  "sn48:3.0.2": "1. Suddhikavagga ",
  "sn48:3.0.3": "3. Dutiyasotāpannasutta ",
  "sn48:3.1.1": "“Pañcimāni, bhikkhave, indriyāni. ",
  "sn48:3.1.2": "Katamāni pañca? ",
  "sn48:3.1.3": "Saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. ",
  "sn48:3.1.4": "Yato kho, bhikkhave, ariyasāvako imesaṃ pañcannaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ pajānāti—",
  "sn48:3.1.5": "ayaṃ vuccati, bhikkhave, ariyasāvako sotāpanno avinipātadhammo niyato sambodhiparāyaṇo”ti. ",
  "sn48:3.1.6": "Tatiyaṃ. ",
  "sn48:4.0.1": "Saṃyutta Nikāya 48 ",
  "sn48:4.0.2": "1. Suddhikavagga ",
  "sn48:4.0.3": "4. Paṭhamaarahantasutta ",
  "sn48:4.1.1": "“Pañcimāni, bhikkhave, indriyāni. ",
  "sn48:4.1.2": "Katamāni pañca? ",
  "sn48:4.1.3": "Saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. ",
  "sn48:4.1.4": "Yato kho, bhikkhave, ariyasāvako imesaṃ pañcannaṃ indriyānaṃ assādañca ādīnavañca nissaraṇañca yathābhūtaṃ viditvā anupādāvimutto hoti—",
  "sn48:4.1.5": "ayaṃ vuccati, bhikkhave, bhikkhu arahaṃ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṃyojano sammadaññāvimutto”ti. ",
  "sn48:4.1.6": "Catutthaṃ. ",
  "sn48:5.0.1": "Saṃyutta Nikāya 48 ",
  "sn48:5.0.2": "1. Suddhikavagga ",
  "sn48:5.0.3": "5. Dutiyaarahantasutta ",
  "sn48:5.1.1": "“Pañcimāni, bhikkhave, indriyāni. ",
  "sn48:5.1.2": "Katamāni pañca? ",
  "sn48:5.1.3": "Saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. ",
  "sn48:5.1.4": "Yato kho, bhikkhave, bhikkhu imesaṃ pañcannaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ viditvā anupādāvimutto hoti—",
  "sn48:5.1.5": "ayaṃ vuccati, bhikkhave, bhikkhu arahaṃ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṃyojano sammadaññāvimutto”ti. ",
  "sn48:5.1.6": "Pañcamaṃ. ",
  "sn48:6.0.1": "Saṃyutta Nikāya 48 ",
  "sn48:6.0.2": "1. Suddhikavagga ",
  "sn48:6.0.3": "6. Paṭhamasamaṇabrāhmaṇasutta ",
  "sn48:6.1.1": "“Pañcimāni, bhikkhave, indriyāni. ",
  "sn48:6.1.2": "Katamāni pañca? ",
  "sn48:6.1.3": "Saddhindriyaṃ …pe… paññindriyaṃ. ",
  "sn48:6.1.4": "Ye hi keci, bhikkhave, samaṇā vā brāhmaṇā vā imesaṃ pañcannaṃ indriyānaṃ assādañca ādīnavañca nissaraṇañca yathābhūtaṃ nappajānanti, ",
  "sn48:6.1.5": "na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā, na ca panete āyasmanto sāmaññatthaṃ vā brahmaññatthaṃ vā diṭṭheva dhamme sayaṃ abhiññā sacchikatvā upasampajja viharanti. ",
  "sn48:6.2.1": "Ye ca kho keci, bhikkhave, samaṇā vā brāhmaṇā vā imesaṃ pañcannaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ pajānanti, ",
  "sn48:6.2.2": "te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā; te ca panāyasmanto sāmaññatthañca brahmaññatthañca diṭṭheva dhamme sayaṃ abhiññā sacchikatvā upasampajja viharantī”ti. ",
  "sn48:6.2.3": "Chaṭṭhaṃ. ",
  "sn48:7.0.1": "Saṃyutta Nikāya 48 ",
  "sn48:7.0.2": "1. Suddhikavagga ",
  "sn48:7.0.3": "7. Dutiyasamaṇabrāhmaṇasutta ",
  "sn48:7.1.1": "“Ye hi keci, bhikkhave, samaṇā vā brāhmaṇā vā saddhindriyaṃ nappajānanti, saddhindriyasamudayaṃ nappajānanti, saddhindriyanirodhaṃ nappajānanti, saddhindriyanirodhagāminiṃ paṭipadaṃ nappajānanti; ",
  "sn48:7.1.2": "vīriyindriyaṃ nappajānanti …pe… ",
  "sn48:7.1.3": "satindriyaṃ nappajānanti …pe… ",
  "sn48:7.1.4": "samādhindriyaṃ nappajānanti …pe… ",
  "sn48:7.1.5": "paññindriyaṃ nappajānanti, paññindriyasamudayaṃ nappajānanti, paññindriyanirodhaṃ nappajānanti, paññindriyanirodhagāminiṃ paṭipadaṃ nappajānanti, ",
  "sn48:7.1.6": "na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā, na ca panete āyasmanto sāmaññatthaṃ vā brahmaññatthaṃ vā diṭṭheva dhamme sayaṃ abhiññā sacchikatvā upasampajja viharanti. ",
  "sn48:7.2.1": "Ye ca kho keci, bhikkhave, samaṇā vā brāhmaṇā vā saddhindriyaṃ pajānanti, saddhindriyasamudayaṃ pajānanti, saddhindriyanirodhaṃ pajānanti, saddhindriyanirodhagāminiṃ paṭipadaṃ pajānanti; ",
  "sn48:7.2.2": "vīriyindriyaṃ pajānanti, vīriyindriyasamudayaṃ pajānanti, vīriyindriyanirodhaṃ pajānanti, vīriyindriyanirodhagāminiṃ paṭipadaṃ pajānanti; ",
  "sn48:7.2.3": "satindriyaṃ pajānanti …pe… ",
  "sn48:7.2.4": "samādhindriyaṃ pajānanti …pe… ",
  "sn48:7.2.5": "paññindriyaṃ pajānanti, paññindriyasamudayaṃ pajānanti, paññindriyanirodhaṃ pajānanti, paññindriyanirodhagāminiṃ paṭipadaṃ pajānanti, ",
  "sn48:7.2.6": "te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme sayaṃ abhiññā sacchikatvā upasampajja viharantī”ti. ",
  "sn48:7.2.7": "Sattamaṃ. ",
  "sn48:8.0.1": "Saṃyutta Nikāya 48 ",
  "sn48:8.0.2": "1. Suddhikavagga ",
  "sn48:8.0.3": "8. Daṭṭhabbasutta ",
  "sn48:8.1.1": "“Pañcimāni, bhikkhave, indriyāni. ",
  "sn48:8.1.2": "Katamāni pañca? ",
  "sn48:8.1.3": "Saddhindriyaṃ …pe… paññindriyaṃ. ",
  "sn48:8.1.4": "Kattha ca, bhikkhave, saddhindriyaṃ daṭṭhabbaṃ? ",
  "sn48:8.1.5": "Catūsu sotāpattiyaṅgesu—",
  "sn48:8.1.6": "ettha saddhindriyaṃ daṭṭhabbaṃ. ",
  "sn48:8.1.7": "Kattha ca, bhikkhave, vīriyindriyaṃ daṭṭhabbaṃ? ",
  "sn48:8.1.8": "Catūsu sammappadhānesu—",
  "sn48:8.1.9": "ettha vīriyindriyaṃ daṭṭhabbaṃ. ",
  "sn48:8.1.10": "Kattha ca, bhikkhave, satindriyaṃ daṭṭhabbaṃ? ",
  "sn48:8.1.11": "Catūsu satipaṭṭhānesu—",
  "sn48:8.1.12": "ettha satindriyaṃ daṭṭhabbaṃ. ",
  "sn48:8.1.13": "Kattha ca, bhikkhave, samādhindriyaṃ daṭṭhabbaṃ? ",
  "sn48:8.1.14": "Catūsu jhānesu—",
  "sn48:8.1.15": "ettha samādhindriyaṃ daṭṭhabbaṃ. ",
  "sn48:8.1.16": "Kattha ca, bhikkhave, paññindriyaṃ daṭṭhabbaṃ? ",
  "sn48:8.1.17": "Catūsu ariyasaccesu—",
  "sn48:8.1.18": "ettha paññindriyaṃ daṭṭhabbaṃ. ",
  "sn48:8.1.19": "Imāni kho, bhikkhave, pañcindriyānī”ti. ",
  "sn48:8.1.20": "Aṭṭhamaṃ. ",
  "sn48:9.0.1": "Saṃyutta Nikāya 48 ",
  "sn48:9.0.2": "1. Suddhikavagga ",
  "sn48:9.0.3": "9. Paṭhamavibhaṅgasutta ",
  "sn48:9.1.1": "“Pañcimāni, bhikkhave, indriyāni. ",
  "sn48:9.1.2": "Katamāni pañca? ",
  "sn48:9.1.3": "Saddhindriyaṃ …pe… paññindriyaṃ. ",
  "sn48:9.1.4": "Katamañca, bhikkhave, saddhindriyaṃ? ",
  "sn48:9.1.5": "Idha, bhikkhave, ariyasāvako saddho hoti, saddahati tathāgatassa bodhiṃ: ",
  "sn48:9.1.6": "‘itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā’ti—",
  "sn48:9.1.7": "idaṃ vuccati, bhikkhave, saddhindriyaṃ. ",
  "sn48:9.2.1": "Katamañca, bhikkhave, vīriyindriyaṃ? ",
  "sn48:9.2.2": "Idha, bhikkhave, ariyasāvako āraddhavīriyo viharati akusalānaṃ dhammānaṃ pahānāya, kusalānaṃ dhammānaṃ upasampadāya, thāmavā daḷhaparakkamo anikkhittadhuro kusalesu dhammesu—",
  "sn48:9.2.3": "idaṃ vuccati, bhikkhave, vīriyindriyaṃ. ",
  "sn48:9.3.1": "Katamañca, bhikkhave, satindriyaṃ? ",
  "sn48:9.3.2": "Idha, bhikkhave, ariyasāvako satimā hoti paramena satinepakkena samannāgato cirakatampi cirabhāsitampi saritā anussaritā—",
  "sn48:9.3.3": "idaṃ vuccati, bhikkhave, satindriyaṃ. ",
  "sn48:9.4.1": "Katamañca, bhikkhave, samādhindriyaṃ? ",
  "sn48:9.4.2": "Idha, bhikkhave, ariyasāvako vossaggārammaṇaṃ karitvā labhati samādhiṃ, labhati cittassa ekaggataṃ—",
  "sn48:9.4.3": "idaṃ vuccati, bhikkhave, samādhindriyaṃ. ",
  "sn48:9.5.1": "Katamañca, bhikkhave, paññindriyaṃ? ",
  "sn48:9.5.2": "Idha, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya, sammā dukkhakkhayagāminiyā—",
  "sn48:9.5.3": "idaṃ vuccati, bhikkhave, paññindriyaṃ. ",
  "sn48:9.5.4": "Imāni kho, bhikkhave, pañcindriyānī”ti. ",
  "sn48:9.5.5": "Navamaṃ. ",
  "sn48:10.0.1": "Saṃyutta Nikāya 48 ",
  "sn48:10.0.2": "1. Suddhikavagga ",
  "sn48:10.0.3": "10. Dutiyavibhaṅgasutta ",
  "sn48:10.1.1": "“Pañcimāni, bhikkhave, indriyāni. ",
  "sn48:10.1.2": "Katamāni pañca? ",
  "sn48:10.1.3": "Saddhindriyaṃ …pe… paññindriyaṃ. ",
  "sn48:10.1.4": "Katamañca, bhikkhave, saddhindriyaṃ? ",
  "sn48:10.1.5": "Idha, bhikkhave, ariyasāvako saddho hoti, saddahati tathāgatassa bodhiṃ: ",
  "sn48:10.1.6": "‘itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā’ti—",
  "sn48:10.1.7": "idaṃ vuccati, bhikkhave, saddhindriyaṃ. ",
  "sn48:10.2.1": "Katamañca, bhikkhave, vīriyindriyaṃ? ",
  "sn48:10.2.2": "Idha, bhikkhave, ariyasāvako āraddhavīriyo viharati akusalānaṃ dhammānaṃ pahānāya, kusalānaṃ dhammānaṃ upasampadāya, thāmavā daḷhaparakkamo anikkhittadhuro kusalesu dhammesu. ",
  "sn48:10.2.3": "So anuppannānaṃ pāpakānaṃ akusalānaṃ dhammānaṃ anuppādāya chandaṃ janeti vāyamati vīriyaṃ ārabhati cittaṃ paggaṇhāti padahati; ",
  "sn48:10.2.4": "uppannānaṃ pāpakānaṃ akusalānaṃ dhammānaṃ pahānāya chandaṃ janeti vāyamati vīriyaṃ ārabhati cittaṃ paggaṇhāti padahati; ",
  "sn48:10.2.5": "anuppannānaṃ kusalānaṃ dhammānaṃ uppādāya chandaṃ janeti vāyamati vīriyaṃ ārabhati cittaṃ paggaṇhāti padahati; ",
  "sn48:10.2.6": "uppannānaṃ kusalānaṃ dhammānaṃ ṭhitiyā asammosāya bhiyyobhāvāya vepullāya bhāvanāya pāripūriyā chandaṃ janeti vāyamati vīriyaṃ ārabhati cittaṃ paggaṇhāti padahati—",
  "sn48:10.2.7": "idaṃ vuccati, bhikkhave, vīriyindriyaṃ. ",
  "sn48:10.3.1": "Katamañca, bhikkhave, satindriyaṃ? ",
  "sn48:10.3.2": "Idha, bhikkhave, ariyasāvako satimā hoti paramena satinepakkena samannāgato, cirakatampi cirabhāsitampi saritā anussaritā. ",
  "sn48:10.3.3": "So kāye kāyānupassī viharati ātāpī sampajāno satimā, vineyya loke abhijjhādomanassaṃ; ",
  "sn48:10.3.4": "vedanāsu …pe… ",
  "sn48:10.3.5": "citte …pe… ",
  "sn48:10.3.6": "dhammesu dhammānupassī viharati ātāpī sampajāno satimā, vineyya loke abhijjhādomanassaṃ—",
  "sn48:10.3.7": "idaṃ vuccati, bhikkhave, satindriyaṃ. ",
  "sn48:10.4.1": "Katamañca, bhikkhave, samādhindriyaṃ? ",
  "sn48:10.4.2": "Idha, bhikkhave, ariyasāvako vossaggārammaṇaṃ karitvā labhati samādhiṃ, labhati cittassa ekaggataṃ. ",
  "sn48:10.4.3": "So vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati. ",
  "sn48:10.4.4": "Vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati. ",
  "sn48:10.4.5": "Pītiyā ca virāgā upekkhako ca viharati sato ca sampajāno sukhañca kāyena paṭisaṃvedeti yaṃ taṃ ariyā ācikkhanti ‘upekkhako satimā sukhavihārī’ti tatiyaṃ jhānaṃ upasampajja viharati. ",
  "sn48:10.4.6": "Sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ jhānaṃ upasampajja viharati—",
  "sn48:10.4.7": "idaṃ vuccati, bhikkhave, samādhindriyaṃ. ",
  "sn48:10.5.1": "Katamañca, bhikkhave, paññindriyaṃ? ",
  "sn48:10.5.2": "Idha, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya, sammā dukkhakkhayagāminiyā. ",
  "sn48:10.5.3": "So ‘idaṃ dukkhan’ti yathābhūtaṃ pajānāti, ‘ayaṃ dukkhasamudayo’ti yathābhūtaṃ pajānāti, ‘ayaṃ dukkhanirodho’ti yathābhūtaṃ pajānāti, ‘ayaṃ dukkhanirodhagāminī paṭipadā’ti yathābhūtaṃ pajānāti—",
  "sn48:10.5.4": "idaṃ vuccati, bhikkhave, paññindriyaṃ. ",
  "sn48:10.5.5": "Imāni kho, bhikkhave, pañcindriyānī”ti. ",
  "sn48:10.5.6": "Dasamaṃ. ",
  "sn48:10.5.7": "Suddhikavaggo paṭhamo. ",
  "sn48:10.6.1": "Suddhikañceva dve sotā, ",
  "sn48:10.6.2": "arahantā apare duve; ",
  "sn48:10.6.3": "Samaṇabrāhmaṇā daṭṭhabbaṃ, ",
  "sn48:10.6.4": "vibhaṅgā apare duveti. ",
  "sn48:11.0.1": "Saṃyutta Nikāya 48 ",
  "sn48:11.0.2": "2. Mudutaravagga ",
  "sn48:11.0.3": "11. Paṭilābhasutta ",
  "sn48:11.1.1": "“Pañcimāni, bhikkhave, indriyāni. ",
  "sn48:11.1.2": "Katamāni pañca? ",
  "sn48:11.1.3": "Saddhindriyaṃ …pe… paññindriyaṃ …pe…. ",
  "sn48:11.1.4": "Katamañca, bhikkhave, saddhindriyaṃ? ",
  "sn48:11.1.5": "Idha, bhikkhave, ariyasāvako saddho hoti, saddahati tathāgatassa bodhiṃ: ",
  "sn48:11.1.6": "‘itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā’ti—",
  "sn48:11.1.7": "idaṃ vuccati, bhikkhave, saddhindriyaṃ. ",
  "sn48:11.2.1": "Katamañca, bhikkhave, vīriyindriyaṃ? ",
  "sn48:11.2.2": "Yaṃ kho, bhikkhave, cattāro sammappadhāne ārabbha vīriyaṃ paṭilabhati—",
  "sn48:11.2.3": "idaṃ vuccati, bhikkhave, vīriyindriyaṃ. ",
  "sn48:11.3.1": "Katamañca, bhikkhave, satindriyaṃ? ",
  "sn48:11.3.2": "Yaṃ kho, bhikkhave, cattāro satipaṭṭhāne ārabbha satiṃ paṭilabhati—",
  "sn48:11.3.3": "idaṃ vuccati, bhikkhave, satindriyaṃ. ",
  "sn48:11.4.1": "Katamañca, bhikkhave, samādhindriyaṃ? ",
  "sn48:11.4.2": "Idha, bhikkhave, ariyasāvako vossaggārammaṇaṃ karitvā labhati samādhiṃ, labhati cittassa ekaggataṃ—",
  "sn48:11.4.3": "idaṃ vuccati, bhikkhave, samādhindriyaṃ. ",
  "sn48:11.5.1": "Katamañca, bhikkhave, paññindriyaṃ? ",
  "sn48:11.5.2": "Idha, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā—",
  "sn48:11.5.3": "idaṃ vuccati, bhikkhave, paññindriyaṃ. ",
  "sn48:11.5.4": "Imāni kho, bhikkhave, pañcindriyānī”ti. ",
  "sn48:11.5.5": "Paṭhamaṃ. ",
  "sn48:12.0.1": "Saṃyutta Nikāya 48 ",
  "sn48:12.0.2": "2. Mudutaravagga ",
  "sn48:12.0.3": "12. Paṭhamasaṅkhittasutta ",
  "sn48:12.1.1": "“Pañcimāni, bhikkhave, indriyāni. ",
  "sn48:12.1.2": "Katamāni pañca? ",
  "sn48:12.1.3": "Saddhindriyaṃ …pe… paññindriyaṃ—",
  "sn48:12.1.4": "imāni kho, bhikkhave, pañcindriyāni. ",
  "sn48:12.1.5": "Imesaṃ kho, bhikkhave, pañcannaṃ indriyānaṃ samattā paripūrattā arahaṃ hoti, tato mudutarehi anāgāmī hoti, tato mudutarehi sakadāgāmī hoti, tato mudutarehi sotāpanno hoti, tato mudutarehi dhammānusārī hoti, tato mudutarehi saddhānusārī hotī”ti. ",
  "sn48:12.1.6": "Dutiyaṃ. ",
  "sn48:13.0.1": "Saṃyutta Nikāya 48 ",
  "sn48:13.0.2": "2. Mudutaravagga ",
  "sn48:13.0.3": "13. Dutiyasaṅkhittasutta ",
  "sn48:13.1.1": "“Pañcimāni, bhikkhave, indriyāni. ",
  "sn48:13.1.2": "Katamāni pañca? ",
  "sn48:13.1.3": "Saddhindriyaṃ …pe… paññindriyaṃ—",
  "sn48:13.1.4": "imāni kho, bhikkhave, pañcindriyāni. ",
  "sn48:13.1.5": "Imesaṃ kho, bhikkhave, pañcannaṃ indriyānaṃ samattā paripūrattā arahaṃ hoti, tato mudutarehi anāgāmī hoti, tato mudutarehi sakadāgāmī hoti, tato mudutarehi sotāpanno hoti, tato mudutarehi dhammānusārī hoti, tato mudutarehi saddhānusārī hoti. ",
  "sn48:13.1.6": "Iti kho, bhikkhave, indriyavemattatā phalavemattatā hoti, phalavemattatā puggalavemattatā”ti. ",
  "sn48:13.1.7": "Tatiyaṃ. ",
  "sn48:14.0.1": "Saṃyutta Nikāya 48 ",
  "sn48:14.0.2": "2. Mudutaravagga ",
  "sn48:14.0.3": "14. Tatiyasaṅkhittasutta ",
  "sn48:14.1.1": "“Pañcimāni, bhikkhave, indriyāni. ",
  "sn48:14.1.2": "Katamāni pañca? ",
  "sn48:14.1.3": "Saddhindriyaṃ …pe… paññindriyaṃ—",
  "sn48:14.1.4": "imāni kho, bhikkhave, pañcindriyāni. ",
  "sn48:14.1.5": "Imesaṃ kho, bhikkhave, pañcannaṃ indriyānaṃ samattā paripūrattā arahaṃ hoti, tato mudutarehi anāgāmī hoti, tato mudutarehi sakadāgāmī hoti, tato mudutarehi sotāpanno hoti, tato mudutarehi dhammānusārī hoti, tato mudutarehi saddhānusārī hoti. ",
  "sn48:14.1.6": "Iti kho, bhikkhave, paripūraṃ paripūrakārī ārādheti, padesaṃ padesakārī ārādheti. ",
  "sn48:14.1.7": "‘Avañjhāni tvevāhaṃ, bhikkhave, pañcindriyānī’ti vadāmī”ti. ",
  "sn48:14.1.8": "Catutthaṃ. ",
  "sn48:15.0.1": "Saṃyutta Nikāya 48 ",
  "sn48:15.0.2": "2. Mudutaravagga ",
  "sn48:15.0.3": "15. Paṭhamavitthārasutta ",
  "sn48:15.1.1": "“Pañcimāni, bhikkhave, indriyāni. ",
  "sn48:15.1.2": "Katamāni pañca? ",
  "sn48:15.1.3": "Saddhindriyaṃ …pe… paññindriyaṃ—",
  "sn48:15.1.4": "imāni kho, bhikkhave, pañcindriyāni. ",
  "sn48:15.1.5": "Imesaṃ kho, bhikkhave, pañcannaṃ indriyānaṃ samattā paripūrattā arahaṃ hoti, tato mudutarehi antarāparinibbāyī hoti, tato mudutarehi upahaccaparinibbāyī hoti, tato mudutarehi asaṅkhāraparinibbāyī hoti, tato mudutarehi sasaṅkhāraparinibbāyī hoti, tato mudutarehi uddhaṃsoto hoti akaniṭṭhagāmī, tato mudutarehi sakadāgāmī hoti, tato mudutarehi sotāpanno hoti, tato mudutarehi dhammānusārī hoti, tato mudutarehi saddhānusārī hotī”ti. ",
  "sn48:15.1.6": "Pañcamaṃ. ",
  "sn48:16.0.1": "Saṃyutta Nikāya 48 ",
  "sn48:16.0.2": "2. Mudutaravagga ",
  "sn48:16.0.3": "16. Dutiyavitthārasutta ",
  "sn48:16.1.1": "“Pañcimāni, bhikkhave, indriyāni. ",
  "sn48:16.1.2": "Katamāni pañca? ",
  "sn48:16.1.3": "Saddhindriyaṃ …pe… paññindriyaṃ—",
  "sn48:16.1.4": "imāni kho, bhikkhave, pañcindriyāni. ",
  "sn48:16.1.5": "Imesaṃ kho, bhikkhave, pañcannaṃ indriyānaṃ samattā paripūrattā arahaṃ hoti, tato mudutarehi antarāparinibbāyī hoti, tato mudutarehi upahaccaparinibbāyī hoti, tato mudutarehi asaṅkhāraparinibbāyī hoti, tato mudutarehi sasaṅkhāraparinibbāyī hoti, tato mudutarehi uddhaṃsoto hoti akaniṭṭhagāmī, tato mudutarehi sakadāgāmī hoti, tato mudutarehi sotāpanno hoti, tato mudutarehi dhammānusārī hoti, tato mudutarehi saddhānusārī hoti. ",
  "sn48:16.1.6": "Iti kho, bhikkhave, indriyavemattatā phalavemattatā hoti, phalavemattatā puggalavemattatā hotī”ti. ",
  "sn48:16.1.7": "Chaṭṭhaṃ. ",
  "sn48:17.0.1": "Saṃyutta Nikāya 48 ",
  "sn48:17.0.2": "2. Mudutaravagga ",
  "sn48:17.0.3": "17. Tatiyavitthārasutta ",
  "sn48:17.1.1": "“Pañcimāni, bhikkhave, indriyāni. ",
  "sn48:17.1.2": "Katamāni pañca? ",
  "sn48:17.1.3": "Saddhindriyaṃ …pe… paññindriyaṃ—",
  "sn48:17.1.4": "imāni kho, bhikkhave, pañcindriyāni. ",
  "sn48:17.1.5": "Imesaṃ kho, bhikkhave, pañcannaṃ indriyānaṃ samattā paripūrattā arahaṃ hoti, tato mudutarehi antarāparinibbāyī hoti, tato mudutarehi upahaccaparinibbāyī hoti, tato mudutarehi asaṅkhāraparinibbāyī hoti, tato mudutarehi sasaṅkhāraparinibbāyī hoti, tato mudutarehi uddhaṃsoto hoti akaniṭṭhagāmī, tato mudutarehi sakadāgāmī hoti, tato mudutarehi sotāpanno hoti, tato mudutarehi dhammānusārī hoti, tato mudutarehi saddhānusārī hoti. ",
  "sn48:17.1.6": "Iti kho, bhikkhave, paripūraṃ paripūrakārī ārādheti, padesaṃ padesakārī ārādheti. ",
  "sn48:17.1.7": "‘Avañjhāni tvevāhaṃ, bhikkhave, pañcindriyānī’ti vadāmī”ti. ",
  "sn48:17.1.8": "Sattamaṃ. ",
  "sn48:18.0.1": "Saṃyutta Nikāya 48 ",
  "sn48:18.0.2": "2. Mudutaravagga ",
  "sn48:18.0.3": "18. Paṭipannasutta ",
  "sn48:18.1.1": "“Pañcimāni, bhikkhave, indriyāni. ",
  "sn48:18.1.2": "Katamāni pañca? ",
  "sn48:18.1.3": "Saddhindriyaṃ …pe… paññindriyaṃ—",
  "sn48:18.1.4": "imāni kho, bhikkhave, pañcindriyāni. ",
  "sn48:18.1.5": "Imesaṃ kho, bhikkhave, pañcannaṃ indriyānaṃ samattā paripūrattā arahaṃ hoti, tato mudutarehi arahattaphalasacchikiriyāya paṭipanno hoti, tato mudutarehi anāgāmī hoti, tato mudutarehi anāgāmiphalasacchikiriyāya paṭipanno hoti, tato mudutarehi sakadāgāmī hoti, tato mudutarehi sakadāgāmiphalasacchikiriyāya paṭipanno hoti, tato mudutarehi sotāpanno hoti, tato mudutarehi sotāpattiphalasacchikiriyāya paṭipanno hoti. ",
  "sn48:18.1.6": "Yassa kho, bhikkhave, imāni pañcindriyāni sabbena sabbaṃ sabbathā sabbaṃ natthi, tamahaṃ ‘bāhiro puthujjanapakkhe ṭhito’ti vadāmī”ti. ",
  "sn48:18.1.7": "Aṭṭhamaṃ. ",
  "sn48:19.0.1": "Saṃyutta Nikāya 48 ",
  "sn48:19.0.2": "2. Mudutaravagga ",
  "sn48:19.0.3": "19. Sampannasutta ",
  "sn48:19.1.1": "Atha kho aññataro bhikkhu yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho so bhikkhu bhagavantaṃ etadavoca: ",
  "sn48:19.2.1": "“‘Indriyasampanno, indriyasampanno’ti, bhante, vuccati. ",
  "sn48:19.2.2": "Kittāvatā nu kho, bhante, indriyasampanno hotī”ti? ",
  "sn48:19.2.3": "“Idha, bhikkhu, bhikkhu saddhindriyaṃ bhāveti upasamagāmiṃ sambodhagāmiṃ, vīriyindriyaṃ bhāveti upasamagāmiṃ sambodhagāmiṃ, satindriyaṃ bhāveti upasamagāmiṃ sambodhagāmiṃ, samādhindriyaṃ bhāveti upasamagāmiṃ sambodhagāmiṃ, paññindriyaṃ bhāveti upasamagāmiṃ sambodhagāmiṃ. ",
  "sn48:19.2.4": "Ettāvatā kho, bhikkhu, bhikkhu indriyasampanno hotī”ti. ",
  "sn48:19.2.5": "Navamaṃ. ",
  "sn48:20.0.1": "Saṃyutta Nikāya 48 ",
  "sn48:20.0.2": "2. Mudutaravagga ",
  "sn48:20.0.3": "20. Āsavakkhayasutta ",
  "sn48:20.1.1": "“Pañcimāni, bhikkhave, indriyāni. ",
  "sn48:20.1.2": "Katamāni pañca? ",
  "sn48:20.1.3": "Saddhindriyaṃ …pe… paññindriyaṃ—",
  "sn48:20.1.4": "imāni kho, bhikkhave, pañcindriyāni. ",
  "sn48:20.1.5": "Imesaṃ kho, bhikkhave, pañcannaṃ indriyānaṃ bhāvitattā bahulīkatattā bhikkhu āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharatī”ti. ",
  "sn48:20.1.6": "Dasamaṃ. ",
  "sn48:20.1.7": "Mudutaravaggo dutiyo. ",
  "sn48:20.2.1": "Paṭilābho tayo saṃkhittā, ",
  "sn48:20.2.2": "vitthārā apare tayo; ",
  "sn48:20.2.3": "Paṭipanno ca sampanno, ",
  "sn48:20.2.4": "dasamaṃ āsavakkhayanti. ",
  "sn48:21.0.1": "Saṃyutta Nikāya 48 ",
  "sn48:21.0.2": "3. Chaḷindriyavagga ",
  "sn48:21.0.3": "21. Punabbhavasutta ",
  "sn48:21.1.1": "“Pañcimāni, bhikkhave, indriyāni. ",
  "sn48:21.1.2": "Katamāni pañca? ",
  "sn48:21.1.3": "Saddhindriyaṃ …pe… paññindriyaṃ. ",
  "sn48:21.1.4": "Yāvakīvañcāhaṃ, bhikkhave, imesaṃ pañcannaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ nābbhaññāsiṃ, neva tāvāhaṃ, bhikkhave, sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṃ sammāsambodhiṃ abhisambuddho’ti paccaññāsiṃ. ",
  "sn48:21.1.5": "Yato ca khvāhaṃ, bhikkhave, imesaṃ pañcannaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ abbhaññāsiṃ, athāhaṃ, bhikkhave, sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṃ sammāsambodhiṃ abhisambuddho’ti paccaññāsiṃ. ",
  "sn48:21.1.6": "Ñāṇañca pana me dassanaṃ udapādi: ",
  "sn48:21.1.7": "‘akuppā me vimutti, ayamantimā jāti, natthi dāni punabbhavo’”ti. ",
  "sn48:21.1.8": "Paṭhamaṃ. ",
  "sn48:22.0.1": "Saṃyutta Nikāya 48 ",
  "sn48:22.0.2": "3. Chaḷindriyavagga ",
  "sn48:22.0.3": "22. Jīvitindriyasutta ",
  "sn48:22.1.1": "“Tīṇimāni, bhikkhave, indriyāni. ",
  "sn48:22.1.2": "Katamāni tīṇi? ",
  "sn48:22.1.3": "Itthindriyaṃ, purisindriyaṃ, jīvitindriyaṃ—",
  "sn48:22.1.4": "imāni kho, bhikkhave, tīṇi indriyānī”ti. ",
  "sn48:22.1.5": "Dutiyaṃ. ",
  "sn48:23.0.1": "Saṃyutta Nikāya 48 ",
  "sn48:23.0.2": "3. Chaḷindriyavagga ",
  "sn48:23.0.3": "23. Aññindriyasutta ",
  "sn48:23.1.1": "“Tīṇimāni, bhikkhave, indriyāni. ",
  "sn48:23.1.2": "Katamāni tīṇi? ",
  "sn48:23.1.3": "Anaññātaññassāmītindriyaṃ, aññindriyaṃ, aññātāvindriyaṃ—",
  "sn48:23.1.4": "imāni kho, bhikkhave, tīṇi indriyānī”ti. ",
  "sn48:23.1.5": "Tatiyaṃ. ",
  "sn48:24.0.1": "Saṃyutta Nikāya 48 ",
  "sn48:24.0.2": "3. Chaḷindriyavagga ",
  "sn48:24.0.3": "24. Ekabījīsutta ",
  "sn48:24.1.1": "“Pañcimāni, bhikkhave, indriyāni. ",
  "sn48:24.1.2": "Katamāni pañca? ",
  "sn48:24.1.3": "Saddhindriyaṃ …pe… paññindriyaṃ—",
  "sn48:24.1.4": "imāni kho, bhikkhave, pañcindriyāni. ",
  "sn48:24.1.5": "Imesaṃ kho, bhikkhave, pañcannaṃ indriyānaṃ samattā paripūrattā arahaṃ hoti, tato mudutarehi antarāparinibbāyī hoti, tato mudutarehi upahaccaparinibbāyī hoti, tato mudutarehi asaṅkhāraparinibbāyī hoti, tato mudutarehi sasaṅkhāraparinibbāyī hoti, tato mudutarehi uddhaṃsoto hoti akaniṭṭhagāmī, tato mudutarehi sakadāgāmī hoti, tato mudutarehi ekabījī hoti, tato mudutarehi kolaṃkolo hoti, tato mudutarehi sattakkhattuparamo hoti, tato mudutarehi dhammānusārī hoti, tato mudutarehi saddhānusārī hotī”ti. ",
  "sn48:24.1.6": "Catutthaṃ. ",
  "sn48:25.0.1": "Saṃyutta Nikāya 48 ",
  "sn48:25.0.2": "3. Chaḷindriyavagga ",
  "sn48:25.0.3": "25. Suddhakasutta ",
  "sn48:25.1.1": "“Chayimāni, bhikkhave, indriyāni. ",
  "sn48:25.1.2": "Katamāni cha? ",
  "sn48:25.1.3": "Cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ—",
  "sn48:25.1.4": "imāni kho, bhikkhave, cha indriyānī”ti. ",
  "sn48:25.1.5": "Pañcamaṃ. ",
  "sn48:26.0.1": "Saṃyutta Nikāya 48 ",
  "sn48:26.0.2": "3. Chaḷindriyavagga ",
  "sn48:26.0.3": "26. Sotāpannasutta ",
  "sn48:26.1.1": "“Chayimāni, bhikkhave, indriyāni. ",
  "sn48:26.1.2": "Katamāni cha? ",
  "sn48:26.1.3": "Cakkhundriyaṃ …pe… manindriyaṃ. ",
  "sn48:26.1.4": "Yato kho, bhikkhave, ariyasāvako imesaṃ channaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ pajānāti—",
  "sn48:26.1.5": "ayaṃ vuccati, bhikkhave, ariyasāvako sotāpanno avinipātadhammo niyato sambodhiparāyaṇo”ti. ",
  "sn48:26.1.6": "Chaṭṭhaṃ. ",
  "sn48:27.0.1": "Saṃyutta Nikāya 48 ",
  "sn48:27.0.2": "3. Chaḷindriyavagga ",
  "sn48:27.0.3": "27. Arahantasutta ",
  "sn48:27.1.1": "“Chayimāni, bhikkhave, indriyāni. ",
  "sn48:27.1.2": "Katamāni cha? ",
  "sn48:27.1.3": "Cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ. ",
  "sn48:27.1.4": "Yato kho, bhikkhave, bhikkhu imesaṃ channaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ viditvā anupādāvimutto hoti—",
  "sn48:27.1.5": "ayaṃ vuccati, bhikkhave, ‘bhikkhu arahaṃ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṃyojano sammadaññāvimutto’”ti. ",
  "sn48:27.1.6": "Sattamaṃ. ",
  "sn48:28.0.1": "Saṃyutta Nikāya 48 ",
  "sn48:28.0.2": "3. Chaḷindriyavagga ",
  "sn48:28.0.3": "28. Sambuddhasutta ",
  "sn48:28.1.1": "“Chayimāni, bhikkhave, indriyāni. ",
  "sn48:28.1.2": "Katamāni cha? ",
  "sn48:28.1.3": "Cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ. ",
  "sn48:28.1.4": "Yāvakīvañcāhaṃ, bhikkhave, imesaṃ channaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ nābbhaññāsiṃ, neva tāvāhaṃ, bhikkhave, sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṃ sammāsambodhiṃ abhisambuddho’ti paccaññāsiṃ. ",
  "sn48:28.1.5": "Yato ca khvāhaṃ, bhikkhave, imesaṃ channaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ abbhaññāsiṃ, athāhaṃ, bhikkhave, sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṃ sammāsambodhiṃ abhisambuddho’ti paccaññāsiṃ. ",
  "sn48:28.1.6": "Ñāṇañca pana me dassanaṃ udapādi: ",
  "sn48:28.1.7": "‘akuppā me vimutti, ayamantimā jāti, natthi dāni punabbhavo’”ti. ",
  "sn48:28.1.8": "Aṭṭhamaṃ. ",
  "sn48:29.0.1": "Saṃyutta Nikāya 48 ",
  "sn48:29.0.2": "3. Chaḷindriyavagga ",
  "sn48:29.0.3": "29. Paṭhamasamaṇabrāhmaṇasutta ",
  "sn48:29.1.1": "“Chayimāni, bhikkhave, indriyāni. ",
  "sn48:29.1.2": "Katamāni cha? ",
  "sn48:29.1.3": "Cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ. ",
  "sn48:29.1.4": "Ye hi keci, bhikkhave, samaṇā vā brāhmaṇā vā imesaṃ channaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ nappajānanti, ",
  "sn48:29.1.5": "na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā, na ca panete āyasmanto sāmaññatthaṃ vā brahmaññatthaṃ vā diṭṭheva dhamme sayaṃ abhiññā sacchikatvā upasampajja viharanti. ",
  "sn48:29.1.6": "Ye ca kho keci, bhikkhave, samaṇā vā brāhmaṇā vā imesaṃ channaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ pajānanti, ",
  "sn48:29.1.7": "te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme sayaṃ abhiññā sacchikatvā upasampajja viharantī”ti. ",
  "sn48:29.1.8": "Navamaṃ. ",
  "sn48:30.0.1": "Saṃyutta Nikāya 48 ",
  "sn48:30.0.2": "3. Chaḷindriyavagga ",
  "sn48:30.0.3": "30. Dutiyasamaṇabrāhmaṇasutta ",
  "sn48:30.1.1": "“Ye hi keci, bhikkhave, samaṇā vā brāhmaṇā vā cakkhundriyaṃ nappajānanti, cakkhundriyasamudayaṃ nappajānanti, cakkhundriyanirodhaṃ nappajānanti, cakkhundriyanirodhagāminiṃ paṭipadaṃ nappajānanti; ",
  "sn48:30.1.2": "sotindriyaṃ …pe… ",
  "sn48:30.1.3": "ghānindriyaṃ …pe… ",
  "sn48:30.1.4": "jivhindriyaṃ …pe… ",
  "sn48:30.1.5": "kāyindriyaṃ …pe… ",
  "sn48:30.1.6": "manindriyaṃ nappajānanti, manindriyasamudayaṃ nappajānanti, manindriyanirodhaṃ nappajānanti, manindriyanirodhagāminiṃ paṭipadaṃ nappajānanti. ",
  "sn48:30.1.7": "Na me te, bhikkhave …pe… sayaṃ abhiññā sacchikatvā upasampajja viharanti. ",
  "sn48:30.2.1": "Ye ca kho keci, bhikkhave, samaṇā vā brāhmaṇā vā cakkhundriyaṃ pajānanti, cakkhundriyasamudayaṃ pajānanti, cakkhundriyanirodhaṃ pajānanti, cakkhundriyanirodhagāminiṃ paṭipadaṃ pajānanti, ",
  "sn48:30.2.2": "sotindriyaṃ …pe… ",
  "sn48:30.2.3": "ghānindriyaṃ …pe… ",
  "sn48:30.2.4": "jivhindriyaṃ …pe… ",
  "sn48:30.2.5": "kāyindriyaṃ …pe… ",
  "sn48:30.2.6": "manindriyaṃ pajānanti, manindriyasamudayaṃ pajānanti, manindriyanirodhaṃ pajānanti, manindriyanirodhagāminiṃ paṭipadaṃ pajānanti, ",
  "sn48:30.2.7": "te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme sayaṃ abhiññā sacchikatvā upasampajja viharantī”ti. ",
  "sn48:30.2.8": "Dasamaṃ. ",
  "sn48:30.2.9": "Chaḷindriyavaggo tatiyo. ",
  "sn48:30.3.1": "Punabbhavo jīvitaññāya, ",
  "sn48:30.3.2": "ekabījī ca suddhakaṃ; ",
  "sn48:30.3.3": "Soto arahasambuddho, ",
  "sn48:30.3.4": "dve ca samaṇabrāhmaṇāti. ",
  "sn48:31.0.1": "Saṃyutta Nikāya 48 ",
  "sn48:31.0.2": "4. Sukhindriyavagga ",
  "sn48:31.0.3": "31. Suddhikasutta ",
  "sn48:31.1.1": "“Pañcimāni, bhikkhave, indriyāni. ",
  "sn48:31.1.2": "Katamāni pañca? ",
  "sn48:31.1.3": "Sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ—",
  "sn48:31.1.4": "imāni kho, bhikkhave, pañcindriyānī”ti. ",
  "sn48:31.1.5": "Paṭhamaṃ. ",
  "sn48:32.0.1": "Saṃyutta Nikāya 48 ",
  "sn48:32.0.2": "4. Sukhindriyavagga ",
  "sn48:32.0.3": "32. Sotāpannasutta ",
  "sn48:32.1.1": "“Pañcimāni, bhikkhave, indriyāni. ",
  "sn48:32.1.2": "Katamāni pañca? ",
  "sn48:32.1.3": "Sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ. ",
  "sn48:32.1.4": "Yato kho, bhikkhave, ariyasāvako imesaṃ pañcannaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ pajānāti—",
  "sn48:32.1.5": "ayaṃ vuccati, bhikkhave, ariyasāvako sotāpanno avinipātadhammo niyato sambodhiparāyaṇo”ti. ",
  "sn48:32.1.6": "Dutiyaṃ. ",
  "sn48:33.0.1": "Saṃyutta Nikāya 48 ",
  "sn48:33.0.2": "4. Sukhindriyavagga ",
  "sn48:33.0.3": "33. Arahantasutta ",
  "sn48:33.1.1": "“Pañcimāni, bhikkhave, indriyāni. ",
  "sn48:33.1.2": "Katamāni pañca? ",
  "sn48:33.1.3": "Sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ. ",
  "sn48:33.1.4": "Yato kho, bhikkhave, bhikkhu imesaṃ pañcannaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ viditvā anupādāvimutto hoti—",
  "sn48:33.1.5": "ayaṃ vuccati, bhikkhave, bhikkhu arahaṃ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṃyojano sammadaññāvimutto”ti. ",
  "sn48:33.1.6": "Tatiyaṃ. ",
  "sn48:34.0.1": "Saṃyutta Nikāya 48 ",
  "sn48:34.0.2": "4. Sukhindriyavagga ",
  "sn48:34.0.3": "34. Paṭhamasamaṇabrāhmaṇasutta ",
  "sn48:34.1.1": "“Pañcimāni, bhikkhave, indriyāni. ",
  "sn48:34.1.2": "Katamāni pañca? ",
  "sn48:34.1.3": "Sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ. ",
  "sn48:34.1.4": "Ye hi keci, bhikkhave, samaṇā vā brāhmaṇā vā imesaṃ pañcannaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ nappajānanti, ",
  "sn48:34.1.5": "na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā, na ca panete āyasmanto sāmaññatthaṃ vā brahmaññatthaṃ vā diṭṭheva dhamme sayaṃ abhiññā sacchikatvā upasampajja viharanti. ",
  "sn48:34.2.1": "Ye ca kho keci, bhikkhave, samaṇā vā brāhmaṇā vā imesaṃ pañcannaṃ indriyānaṃ samudayañca atthaṅgamañca assādañca ādīnavañca nissaraṇañca yathābhūtaṃ pajānanti, ",
  "sn48:34.2.2": "te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme sayaṃ abhiññā sacchikatvā upasampajja viharantī”ti. ",
  "sn48:34.2.3": "Catutthaṃ. ",
  "sn48:35.0.1": "Saṃyutta Nikāya 48 ",
  "sn48:35.0.2": "4. Sukhindriyavagga ",
  "sn48:35.0.3": "35. Dutiyasamaṇabrāhmaṇasutta ",
  "sn48:35.1.1": "“Pañcimāni, bhikkhave, indriyāni. ",
  "sn48:35.1.2": "Katamāni pañca? ",
  "sn48:35.1.3": "Sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ. ",
  "sn48:35.1.4": "Ye hi keci, bhikkhave, samaṇā vā brāhmaṇā vā sukhindriyaṃ nappajānanti, sukhindriyasamudayaṃ nappajānanti, sukhindriyanirodhaṃ nappajānanti, sukhindriyanirodhagāminiṃ paṭipadaṃ nappajānanti; ",
  "sn48:35.1.5": "dukkhindriyaṃ nappajānanti …pe… ",
  "sn48:35.1.6": "somanassindriyaṃ nappajānanti …pe… ",
  "sn48:35.1.7": "domanassindriyaṃ nappajānanti …pe… ",
  "sn48:35.1.8": "upekkhindriyaṃ nappajānanti, upekkhindriyasamudayaṃ nappajānanti, upekkhindriyanirodhaṃ nappajānanti, upekkhindriyanirodhagāminiṃ paṭipadaṃ nappajānanti; ",
  "sn48:35.1.9": "na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā, na ca panete āyasmanto sāmaññatthaṃ vā brahmaññatthaṃ vā diṭṭheva dhamme sayaṃ abhiññā sacchikatvā upasampajja viharanti. ",
  "sn48:35.2.1": "Ye ca kho keci, bhikkhave, samaṇā vā brāhmaṇā vā sukhindriyaṃ pajānanti, sukhindriyasamudayaṃ pajānanti, sukhindriyanirodhaṃ pajānanti, sukhindriyanirodhagāminiṃ paṭipadaṃ pajānanti; ",
  "sn48:35.2.2": "dukkhindriyaṃ pajānanti …pe… ",
  "sn48:35.2.3": "somanassindriyaṃ pajānanti …pe… ",
  "sn48:35.2.4": "domanassindriyaṃ pajānanti …pe… ",
  "sn48:35.2.5": "upekkhindriyaṃ pajānanti, upekkhindriyasamudayaṃ pajānanti, upekkhindriyanirodhaṃ pajānanti, upekkhindriyanirodhagāminiṃ paṭipadaṃ pajānanti, ",
  "sn48:35.2.6": "te ca kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme sayaṃ abhiññā sacchikatvā upasampajja viharantī”ti. ",
  "sn48:35.2.7": "Pañcamaṃ. ",
  "sn48:36.0.1": "Saṃyutta Nikāya 48 ",
  "sn48:36.0.2": "4. Sukhindriyavagga ",
  "sn48:36.0.3": "36. Paṭhamavibhaṅgasutta ",
  "sn48:36.1.1": "“Pañcimāni, bhikkhave, indriyāni. ",
  "sn48:36.1.2": "Katamāni pañca? ",
  "sn48:36.1.3": "Sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ. ",
  "sn48:36.2.1": "Katamañca, bhikkhave, sukhindriyaṃ? ",
  "sn48:36.2.2": "Yaṃ kho, bhikkhave, kāyikaṃ sukhaṃ, kāyikaṃ sātaṃ, kāyasamphassajaṃ sukhaṃ sātaṃ vedayitaṃ—",
  "sn48:36.2.3": "idaṃ vuccati, bhikkhave, sukhindriyaṃ. ",
  "sn48:36.3.1": "Katamañca, bhikkhave, dukkhindriyaṃ? ",
  "sn48:36.3.2": "Yaṃ kho, bhikkhave, kāyikaṃ dukkhaṃ, kāyikaṃ asātaṃ, kāyasamphassajaṃ dukkhaṃ asātaṃ vedayitaṃ—",
  "sn48:36.3.3": "idaṃ vuccati, bhikkhave, dukkhindriyaṃ. ",
  "sn48:36.4.1": "Katamañca, bhikkhave, somanassindriyaṃ? ",
  "sn48:36.4.2": "Yaṃ kho, bhikkhave, cetasikaṃ sukhaṃ, cetasikaṃ sātaṃ, manosamphassajaṃ sukhaṃ sātaṃ vedayitaṃ—",
  "sn48:36.4.3": "idaṃ vuccati, bhikkhave, somanassindriyaṃ. ",
  "sn48:36.5.1": "Katamañca, bhikkhave, domanassindriyaṃ? ",
  "sn48:36.5.2": "Yaṃ kho, bhikkhave, cetasikaṃ dukkhaṃ, cetasikaṃ asātaṃ, manosamphassajaṃ dukkhaṃ asātaṃ vedayitaṃ—",
  "sn48:36.5.3": "idaṃ vuccati, bhikkhave, domanassindriyaṃ. ",
  "sn48:36.6.1": "Katamañca, bhikkhave, upekkhindriyaṃ? ",
  "sn48:36.6.2": "Yaṃ kho, bhikkhave, kāyikaṃ vā cetasikaṃ vā nevasātaṃ nāsātaṃ vedayitaṃ—",
  "sn48:36.6.3": "idaṃ vuccati, bhikkhave, upekkhindriyaṃ. ",
  "sn48:36.6.4": "Imāni kho, bhikkhave, pañcindriyānī”ti. ",
  "sn48:36.6.5": "Chaṭṭhaṃ. ",
  "sn48:37.0.1": "Saṃyutta Nikāya 48 ",
  "sn48:37.0.2": "4. Sukhindriyavagga ",
  "sn48:37.0.3": "37. Dutiyavibhaṅgasutta ",
  "sn48:37.1.1": "“Pañcimāni, bhikkhave, indriyāni. ",
  "sn48:37.1.2": "Katamāni pañca? ",
  "sn48:37.1.3": "Sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ. ",
  "sn48:37.2.1": "Katamañca, bhikkhave, sukhindriyaṃ? ",
  "sn48:37.2.2": "Yaṃ kho, bhikkhave, kāyikaṃ sukhaṃ, kāyikaṃ sātaṃ, kāyasamphassajaṃ sukhaṃ sātaṃ vedayitaṃ—",
  "sn48:37.2.3": "idaṃ vuccati, bhikkhave, sukhindriyaṃ. ",
  "sn48:37.3.1": "Katamañca, bhikkhave, dukkhindriyaṃ? ",
  "sn48:37.3.2": "Yaṃ kho, bhikkhave, kāyikaṃ dukkhaṃ, kāyikaṃ asātaṃ, kāyasamphassajaṃ dukkhaṃ asātaṃ vedayitaṃ—",
  "sn48:37.3.3": "idaṃ vuccati, bhikkhave, dukkhindriyaṃ. ",
  "sn48:37.4.1": "Katamañca, bhikkhave, somanassindriyaṃ? ",
  "sn48:37.4.2": "Yaṃ kho, bhikkhave, cetasikaṃ sukhaṃ, cetasikaṃ sātaṃ, manosamphassajaṃ sukhaṃ sātaṃ vedayitaṃ—",
  "sn48:37.4.3": "idaṃ vuccati, bhikkhave, somanassindriyaṃ. ",
  "sn48:37.5.1": "Katamañca, bhikkhave, domanassindriyaṃ? ",
  "sn48:37.5.2": "Yaṃ kho, bhikkhave, cetasikaṃ dukkhaṃ, cetasikaṃ asātaṃ, manosamphassajaṃ dukkhaṃ asātaṃ vedayitaṃ—",
  "sn48:37.5.3": "idaṃ vuccati, bhikkhave, domanassindriyaṃ. ",
  "sn48:37.6.1": "Katamañca, bhikkhave, upekkhindriyaṃ? ",
  "sn48:37.6.2": "Yaṃ kho, bhikkhave, kāyikaṃ vā cetasikaṃ vā nevasātaṃ nāsātaṃ vedayitaṃ—",
  "sn48:37.6.3": "idaṃ vuccati, bhikkhave, upekkhindriyaṃ. ",
  "sn48:37.7.1": "Tatra, bhikkhave, yañca sukhindriyaṃ yañca somanassindriyaṃ, sukhā sā vedanā daṭṭhabbā. ",
  "sn48:37.7.2": "Tatra, bhikkhave, yañca dukkhindriyaṃ yañca domanassindriyaṃ, dukkhā sā vedanā daṭṭhabbā. ",
  "sn48:37.7.3": "Tatra, bhikkhave, yadidaṃ upekkhindriyaṃ, adukkhamasukhā sā vedanā daṭṭhabbā. ",
  "sn48:37.7.4": "Imāni kho, bhikkhave, pañcindriyānī”ti. ",
  "sn48:37.7.5": "Sattamaṃ. ",
  "sn48:38.0.1": "Saṃyutta Nikāya 48 ",
  "sn48:38.0.2": "4. Sukhindriyavagga ",
  "sn48:38.0.3": "38. Tatiyavibhaṅgasutta ",
  "sn48:38.1.1": "“Pañcimāni, bhikkhave, indriyāni. ",
  "sn48:38.1.2": "Katamāni pañca? ",
  "sn48:38.1.3": "Sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ. ",
  "sn48:38.2.1": "Katamañca, bhikkhave, sukhindriyaṃ? ",
  "sn48:38.2.2": "Yaṃ kho, bhikkhave, kāyikaṃ sukhaṃ, kāyikaṃ sātaṃ, kāyasamphassajaṃ sukhaṃ sātaṃ vedayitaṃ—",
  "sn48:38.2.3": "idaṃ vuccati, bhikkhave, sukhindriyaṃ. ",
  "sn48:38.3.1": "Katamañca, bhikkhave, dukkhindriyaṃ? ",
  "sn48:38.3.2": "Yaṃ kho, bhikkhave, kāyikaṃ dukkhaṃ, kāyikaṃ asātaṃ, kāyasamphassajaṃ dukkhaṃ asātaṃ vedayitaṃ—",
  "sn48:38.3.3": "idaṃ vuccati, bhikkhave, dukkhindriyaṃ. ",
  "sn48:38.4.1": "Katamañca, bhikkhave, somanassindriyaṃ? ",
  "sn48:38.4.2": "Yaṃ kho, bhikkhave, cetasikaṃ sukhaṃ, cetasikaṃ sātaṃ, manosamphassajaṃ sukhaṃ sātaṃ vedayitaṃ—",
  "sn48:38.4.3": "idaṃ vuccati, bhikkhave, somanassindriyaṃ. ",
  "sn48:38.5.1": "Katamañca, bhikkhave, domanassindriyaṃ? ",
  "sn48:38.5.2": "Yaṃ kho, bhikkhave, cetasikaṃ dukkhaṃ, cetasikaṃ asātaṃ, manosamphassajaṃ dukkhaṃ asātaṃ vedayitaṃ—",
  "sn48:38.5.3": "idaṃ vuccati, bhikkhave, domanassindriyaṃ. ",
  "sn48:38.6.1": "Katamañca, bhikkhave, upekkhindriyaṃ? ",
  "sn48:38.6.2": "Yaṃ kho, bhikkhave, kāyikaṃ vā cetasikaṃ vā neva sātaṃ nāsātaṃ vedayitaṃ—",
  "sn48:38.6.3": "idaṃ vuccati, bhikkhave, upekkhindriyaṃ. ",
  "sn48:38.7.1": "Tatra, bhikkhave, yañca sukhindriyaṃ yañca somanassindriyaṃ, sukhā sā vedanā daṭṭhabbā. ",
  "sn48:38.7.2": "Tatra, bhikkhave, yañca dukkhindriyaṃ yañca domanassindriyaṃ, dukkhā sā vedanā daṭṭhabbā. ",
  "sn48:38.7.3": "Tatra, bhikkhave, yadidaṃ upekkhindriyaṃ, adukkhamasukhā sā vedanā daṭṭhabbā. ",
  "sn48:38.7.4": "Iti kho, bhikkhave, imāni pañcindriyāni pañca hutvā tīṇi honti, tīṇi hutvā pañca honti pariyāyenā”ti. ",
  "sn48:38.7.5": "Aṭṭhamaṃ. ",
  "sn48:39.0.1": "Saṃyutta Nikāya 48 ",
  "sn48:39.0.2": "4. Sukhindriyavagga ",
  "sn48:39.0.3": "39. Kaṭṭhopamasutta ",
  "sn48:39.1.1": "“Pañcimāni, bhikkhave, indriyāni. ",
  "sn48:39.1.2": "Katamāni pañca? ",
  "sn48:39.1.3": "Sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ. ",
  "sn48:39.1.4": "Sukhavedaniyaṃ, bhikkhave, phassaṃ paṭicca uppajjati sukhindriyaṃ. ",
  "sn48:39.1.5": "So sukhitova samāno ‘sukhitosmī’ti pajānāti. ",
  "sn48:39.1.6": "Tasseva sukhavedaniyassa phassassa nirodhā ‘yaṃ tajjaṃ vedayitaṃ sukhavedaniyaṃ phassaṃ paṭicca uppannaṃ sukhindriyaṃ taṃ nirujjhati, taṃ vūpasammatī’ti pajānāti. ",
  "sn48:39.2.1": "Dukkhavedaniyaṃ, bhikkhave, phassaṃ paṭicca uppajjati dukkhindriyaṃ. ",
  "sn48:39.2.2": "So dukkhitova samāno ‘dukkhitosmī’ti pajānāti. ",
  "sn48:39.2.3": "Tasseva dukkhavedaniyassa phassassa nirodhā ‘yaṃ tajjaṃ vedayitaṃ dukkhavedaniyaṃ phassaṃ paṭicca uppannaṃ dukkhindriyaṃ taṃ nirujjhati, taṃ vūpasammatī’ti pajānāti. ",
  "sn48:39.3.1": "Somanassavedaniyaṃ, bhikkhave, phassaṃ paṭicca uppajjati somanassindriyaṃ. ",
  "sn48:39.3.2": "So sumanova samāno ‘sumanosmī’ti pajānāti. ",
  "sn48:39.3.3": "Tasseva somanassavedaniyassa phassassa nirodhā ‘yaṃ tajjaṃ vedayitaṃ somanassavedaniyaṃ phassaṃ paṭicca uppannaṃ somanassindriyaṃ taṃ nirujjhati, taṃ vūpasammatī’ti pajānāti. ",
  "sn48:39.4.1": "Domanassavedaniyaṃ, bhikkhave, phassaṃ paṭicca uppajjati domanassindriyaṃ. ",
  "sn48:39.4.2": "So dummanova samāno ‘dummanosmī’ti pajānāti. ",
  "sn48:39.4.3": "Tasseva domanassavedaniyassa phassassa nirodhā ‘yaṃ tajjaṃ vedayitaṃ domanassavedaniyaṃ phassaṃ paṭicca uppannaṃ domanassindriyaṃ taṃ nirujjhati, taṃ vūpasammatī’ti pajānāti. ",
  "sn48:39.5.1": "Upekkhāvedaniyaṃ, bhikkhave, phassaṃ paṭicca uppajjati upekkhindriyaṃ. ",
  "sn48:39.5.2": "So upekkhakova samāno ‘upekkhakosmī’ti pajānāti. ",
  "sn48:39.5.3": "Tasseva upekkhāvedaniyassa phassassa nirodhā ‘yaṃ tajjaṃ vedayitaṃ upekkhāvedaniyaṃ phassaṃ paṭicca uppannaṃ upekkhindriyaṃ taṃ nirujjhati, taṃ vūpasammatī’ti pajānāti. ",
  "sn48:39.6.1": "Seyyathāpi, bhikkhave, dvinnaṃ kaṭṭhānaṃ saṅghaṭṭanasamodhānā usmā jāyati, tejo abhinibbattati; tesaṃyeva kaṭṭhānaṃ nānābhāvāvinikkhepā yā tajjā usmā sā nirujjhati sā vūpasammati; ",
  "sn48:39.6.2": "evameva kho, bhikkhave, sukhavedaniyaṃ phassaṃ paṭicca uppajjati sukhindriyaṃ. ",
  "sn48:39.6.3": "So sukhitova samāno ‘sukhitosmī’ti pajānāti. ",
  "sn48:39.6.4": "Tasseva sukhavedaniyassa phassassa nirodhā ‘yaṃ tajjaṃ vedayitaṃ sukhavedaniyaṃ phassaṃ paṭicca uppajjati sukhindriyaṃ taṃ nirujjhati, taṃ vūpasammatī’ti pajānāti. ",
  "sn48:39.7.1": "Dukkhavedaniyaṃ, bhikkhave, phassaṃ paṭicca …pe… ",
  "sn48:39.7.2": "somanassavedaniyaṃ, bhikkhave, phassaṃ paṭicca …pe… ",
  "sn48:39.7.3": "domanassavedaniyaṃ, bhikkhave, phassaṃ paṭicca …pe… ",
  "sn48:39.7.4": "upekkhāvedaniyaṃ, bhikkhave, phassaṃ paṭicca uppajjati upekkhindriyaṃ. ",
  "sn48:39.7.5": "So upekkhakova samāno ‘upekkhakosmī’ti pajānāti. ",
  "sn48:39.7.6": "Tasseva upekkhāvedaniyassa phassassa nirodhā ‘yaṃ tajjaṃ vedayitaṃ upekkhāvedaniyaṃ phassaṃ paṭicca uppajjati upekkhindriyaṃ taṃ nirujjhati, taṃ vūpasammatī’ti pajānāti”. ",
  "sn48:39.7.7": "Navamaṃ. ",
  "sn48:40.0.1": "Saṃyutta Nikāya 48 ",
  "sn48:40.0.2": "4. Sukhindriyavagga ",
  "sn48:40.0.3": "40. Uppaṭipāṭikasutta ",
  "sn48:40.1.1": "“Pañcimāni, bhikkhave, indriyāni. ",
  "sn48:40.1.2": "Katamāni pañca? ",
  "sn48:40.1.3": "Dukkhindriyaṃ, domanassindriyaṃ, sukhindriyaṃ, somanassindriyaṃ, upekkhindriyaṃ. ",
  "sn48:40.1.4": "Idha, bhikkhave, bhikkhuno appamattassa ātāpino pahitattassa viharato uppajjati dukkhindriyaṃ. ",
  "sn48:40.1.5": "So evaṃ pajānāti: ",
  "sn48:40.1.6": "‘uppannaṃ kho me idaṃ dukkhindriyaṃ, tañca kho sanimittaṃ sanidānaṃ sasaṅkhāraṃ sappaccayaṃ. ",
  "sn48:40.1.7": "Tañca animittaṃ anidānaṃ asaṅkhāraṃ appaccayaṃ dukkhindriyaṃ uppajjissatī’ti—netaṃ ṭhānaṃ vijjati. ",
  "sn48:40.1.8": "So dukkhindriyañca pajānāti, dukkhindriyasamudayañca pajānāti, dukkhindriyanirodhañca pajānāti, yattha cuppannaṃ dukkhindriyaṃ aparisesaṃ nirujjhati tañca pajānāti. ",
  "sn48:40.1.9": "Kattha cuppannaṃ dukkhindriyaṃ aparisesaṃ nirujjhati? ",
  "sn48:40.1.10": "Idha, bhikkhave, bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati, ",
  "sn48:40.1.11": "ettha cuppannaṃ dukkhindriyaṃ aparisesaṃ nirujjhati. ",
  "sn48:40.1.12": "Ayaṃ vuccati, bhikkhave, ‘bhikkhu aññāsi dukkhindriyassa nirodhaṃ, tadatthāya cittaṃ upasaṃharati’. ",
  "sn48:40.2.1": "Idha pana, bhikkhave, bhikkhuno appamattassa ātāpino pahitattassa viharato uppajjati domanassindriyaṃ. ",
  "sn48:40.2.2": "So evaṃ pajānāti: ",
  "sn48:40.2.3": "‘uppannaṃ kho me idaṃ domanassindriyaṃ, tañca kho sanimittaṃ sanidānaṃ sasaṅkhāraṃ sappaccayaṃ. ",
  "sn48:40.2.4": "tañca animittaṃ anidānaṃ asaṅkhāraṃ appaccayaṃ domanassindriyaṃ uppajjissatī’ti—netaṃ ṭhānaṃ vijjati. ",
  "sn48:40.2.5": "So domanassindriyañca pajānāti, domanassindriyasamudayañca pajānāti, domanassindriyanirodhañca pajānāti, yattha cuppannaṃ domanassindriyaṃ aparisesaṃ nirujjhati tañca pajānāti. ",
  "sn48:40.2.6": "Kattha cuppannaṃ domanassindriyaṃ aparisesaṃ nirujjhati? ",
  "sn48:40.2.7": "Idha, bhikkhave, bhikkhu vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati, ",
  "sn48:40.2.8": "ettha cuppannaṃ domanassindriyaṃ aparisesaṃ nirujjhati. ",
  "sn48:40.2.9": "Ayaṃ vuccati, bhikkhave, ‘bhikkhu aññāsi domanassindriyassa nirodhaṃ, tadatthāya cittaṃ upasaṃharati’. ",
  "sn48:40.3.1": "Idha pana, bhikkhave, bhikkhuno appamattassa ātāpino pahitattassa viharato uppajjati sukhindriyaṃ. ",
  "sn48:40.3.2": "So evaṃ pajānāti: ",
  "sn48:40.3.3": "‘uppannaṃ kho me idaṃ sukhindriyaṃ, tañca kho sanimittaṃ sanidānaṃ sasaṅkhāraṃ sappaccayaṃ. ",
  "sn48:40.3.4": "tañca animittaṃ anidānaṃ asaṅkhāraṃ appaccayaṃ sukhindriyaṃ uppajjissatī’ti—netaṃ ṭhānaṃ vijjati. ",
  "sn48:40.3.5": "So sukhindriyañca pajānāti, sukhindriyasamudayañca pajānāti, sukhindriyanirodhañca pajānāti, yattha cuppannaṃ sukhindriyaṃ aparisesaṃ nirujjhati tañca pajānāti. ",
  "sn48:40.3.6": "Kattha cuppannaṃ sukhindriyaṃ aparisesaṃ nirujjhati? ",
  "sn48:40.3.7": "Idha, bhikkhave, bhikkhu pītiyā ca virāgā upekkhako ca viharati sato ca sampajāno sukhañca kāyena paṭisaṃvedeti yaṃ taṃ ariyā ācikkhanti ‘upekkhako satimā sukhavihārī’ti tatiyaṃ jhānaṃ upasampajja viharati, ",
  "sn48:40.3.8": "ettha cuppannaṃ sukhindriyaṃ aparisesaṃ nirujjhati. ",
  "sn48:40.3.9": "Ayaṃ vuccati, bhikkhave, ‘bhikkhu aññāsi sukhindriyassa nirodhaṃ, tadatthāya cittaṃ upasaṃharati’. ",
  "sn48:40.4.1": "Idha pana, bhikkhave, bhikkhuno appamattassa ātāpino pahitattassa viharato uppajjati somanassindriyaṃ. ",
  "sn48:40.4.2": "So evaṃ pajānāti: ",
  "sn48:40.4.3": "‘uppannaṃ kho me idaṃ somanassindriyaṃ, tañca kho sanimittaṃ sanidānaṃ sasaṅkhāraṃ sappaccayaṃ. ",
  "sn48:40.4.4": "tañca animittaṃ anidānaṃ asaṅkhāraṃ appaccayaṃ somanassindriyaṃ uppajjissatī’ti—netaṃ ṭhānaṃ vijjati. ",
  "sn48:40.4.5": "So somanassindriyañca pajānāti, somanassindriyasamudayañca pajānāti, somanassindriyanirodhañca pajānāti, yattha cuppannaṃ somanassindriyaṃ aparisesaṃ nirujjhati tañca pajānāti. ",
  "sn48:40.4.6": "Kattha cuppannaṃ somanassindriyaṃ aparisesaṃ nirujjhati? ",
  "sn48:40.4.7": "Idha, bhikkhave, bhikkhu sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ jhānaṃ upasampajja viharati, ",
  "sn48:40.4.8": "ettha cuppannaṃ somanassindriyaṃ aparisesaṃ nirujjhati. ",
  "sn48:40.4.9": "Ayaṃ vuccati, bhikkhave, ‘bhikkhu aññāsi somanassindriyassa nirodhaṃ, tadatthāya cittaṃ upasaṃharati’. ",
  "sn48:40.5.1": "Idha pana, bhikkhave, bhikkhuno appamattassa ātāpino pahitattassa viharato uppajjati upekkhindriyaṃ. ",
  "sn48:40.5.2": "So evaṃ pajānāti: ",
  "sn48:40.5.3": "‘uppannaṃ kho me idaṃ upekkhindriyaṃ, tañca kho sanimittaṃ sanidānaṃ sasaṅkhāraṃ sappaccayaṃ. ",
  "sn48:40.5.4": "tañca animittaṃ anidānaṃ asaṅkhāraṃ appaccayaṃ upekkhindriyaṃ uppajjissatī’ti—netaṃ ṭhānaṃ vijjati. ",
  "sn48:40.5.5": "So upekkhindriyañca pajānāti, upekkhindriyasamudayañca pajānāti, upekkhindriyanirodhañca pajānāti, yattha cuppannaṃ upekkhindriyaṃ aparisesaṃ nirujjhati tañca pajānāti. ",
  "sn48:40.5.6": "Kattha cuppannaṃ upekkhindriyaṃ aparisesaṃ nirujjhati? ",
  "sn48:40.5.7": "Idha, bhikkhave, bhikkhu sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharati, ",
  "sn48:40.5.8": "ettha cuppannaṃ upekkhindriyaṃ aparisesaṃ nirujjhati. ",
  "sn48:40.5.9": "Ayaṃ vuccati, bhikkhave, ‘bhikkhu aññāsi upekkhindriyassa nirodhaṃ, tadatthāya cittaṃ upasaṃharatī’”ti. ",
  "sn48:40.5.10": "Dasamaṃ. ",
  "sn48:40.5.11": "Sukhindriyavaggo catuttho. ",
  "sn48:40.6.1": "Suddhikañca soto arahā, ",
  "sn48:40.6.2": "duve samaṇabrāhmaṇā; ",
  "sn48:40.6.3": "Vibhaṅgena tayo vuttā, ",
  "sn48:40.6.4": "kaṭṭho uppaṭipāṭikanti. ",
  "sn48:41.0.1": "Saṃyutta Nikāya 48 ",
  "sn48:41.0.2": "5. Jarāvagga ",
  "sn48:41.0.3": "41. Jarādhammasutta ",
  "sn48:41.1.1": "Evaṃ me sutaṃ—",
  "sn48:41.1.2": "ekaṃ samayaṃ bhagavā sāvatthiyaṃ viharati pubbārāme migāramātupāsāde. ",
  "sn48:41.1.3": "Tena kho pana samayena bhagavā sāyanhasamayaṃ paṭisallānā vuṭṭhito pacchātape nisinno hoti piṭṭhiṃ otāpayamāno. ",
  "sn48:41.2.1": "Atha kho āyasmā ānando yena bhagavā tenupasaṅkami; upasaṅkamitvā bhagavantaṃ abhivādetvā bhagavato gattāni pāṇinā anomajjanto bhagavantaṃ etadavoca: ",
  "sn48:41.2.2": "“acchariyaṃ, bhante, abbhutaṃ, bhante. ",
  "sn48:41.2.3": "Na cevaṃ dāni, bhante, bhagavato tāva parisuddho chavivaṇṇo pariyodāto, sithilāni ca gattāni sabbāni valiyajātāni, purato pabbhāro ca kāyo, dissati ca indriyānaṃ aññathattaṃ—",
  "sn48:41.2.4": "cakkhundriyassa sotindriyassa ghānindriyassa jivhindriyassa kāyindriyassā”ti. ",
  "sn48:41.3.1": "“Evañhetaṃ, ānanda, hoti—",
  "sn48:41.3.2": "jarādhammo yobbaññe, byādhidhammo ārogye, maraṇadhammo jīvite. ",
  "sn48:41.3.3": "Na ceva tāva parisuddho hoti chavivaṇṇo pariyodāto, sithilāni ca honti gattāni sabbāni valiyajātāni, purato pabbhāro ca kāyo, dissati ca indriyānaṃ aññathattaṃ—",
  "sn48:41.3.4": "cakkhundriyassa sotindriyassa ghānindriyassa jivhindriyassa kāyindriyassā”ti. ",
  "sn48:41.4.1": "Idamavoca bhagavā. ",
  "sn48:41.4.2": "Idaṃ vatvā ca sugato athāparaṃ etadavoca satthā: ",
  "sn48:41.5.1": "“Dhī taṃ jammi jare atthu, ",
  "sn48:41.5.2": "dubbaṇṇakaraṇī jare; ",
  "sn48:41.5.3": "Tāva manoramaṃ bimbaṃ, ",
  "sn48:41.5.4": "jarāya abhimadditaṃ. ",
  "sn48:41.6.1": "Yopi vassasataṃ jīve, ",
  "sn48:41.6.2": "sopi maccuparāyaṇo; ",
  "sn48:41.6.3": "Na kiñci parivajjeti, ",
  "sn48:41.6.4": "sabbamevābhimaddatī”ti. ",
  "sn48:41.6.5": "Paṭhamaṃ. ",
  "sn48:42.0.1": "Saṃyutta Nikāya 48 ",
  "sn48:42.0.2": "5. Jarāvagga ",
  "sn48:42.0.3": "42. Uṇṇābhabrāhmaṇasutta ",
  "sn48:42.1.1": "Sāvatthinidānaṃ. ",
  "sn48:42.1.2": "Atha kho uṇṇābho brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. ",
  "sn48:42.1.3": "Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho uṇṇābho brāhmaṇo bhagavantaṃ etadavoca: ",
  "sn48:42.2.1": "“Pañcimāni, bho gotama, indriyāni nānāvisayāni nānāgocarāni, na aññamaññassa gocaravisayaṃ paccanubhonti. ",
  "sn48:42.2.2": "Katamāni pañca? ",
  "sn48:42.2.3": "Cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ. ",
  "sn48:42.2.4": "Imesaṃ nu kho, bho gotama, pañcannaṃ indriyānaṃ nānāvisayānaṃ nānāgocarānaṃ na aññamaññassa gocaravisayaṃ paccanubhontānaṃ kiṃ paṭisaraṇaṃ, ko ca nesaṃ gocaravisayaṃ paccanubhotī”ti? ",
  "sn48:42.3.1": "“Pañcimāni, brāhmaṇa, indriyāni nānāvisayāni nānāgocarāni na aññamaññassa gocaravisayaṃ paccanubhonti. ",
  "sn48:42.3.2": "Katamāni pañca? ",
  "sn48:42.3.3": "Cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ. ",
  "sn48:42.3.4": "Imesaṃ kho, brāhmaṇa, pañcannaṃ indriyānaṃ nānāvisayānaṃ nānāgocarānaṃ na aññamaññassa gocaravisayaṃ paccanubhontānaṃ mano paṭisaraṇaṃ, manova nesaṃ gocaravisayaṃ paccanubhotī”ti. ",
  "sn48:42.4.1": "“Manassa pana, bho gotama, kiṃ paṭisaraṇan”ti? ",
  "sn48:42.4.2": "“Manassa kho, brāhmaṇa, sati paṭisaraṇan”ti. ",
  "sn48:42.4.3": "“Satiyā pana, bho gotama, kiṃ paṭisaraṇan”ti? ",
  "sn48:42.4.4": "“Satiyā kho, brāhmaṇa, vimutti paṭisaraṇan”ti. ",
  "sn48:42.4.5": "“Vimuttiyā pana, bho gotama, kiṃ paṭisaraṇan”ti? ",
  "sn48:42.4.6": "“Vimuttiyā kho, brāhmaṇa, nibbānaṃ paṭisaraṇan”ti. ",
  "sn48:42.4.7": "“Nibbānassa pana, bho gotama, kiṃ paṭisaraṇan”ti? ",
  "sn48:42.4.8": "“Accayāsi, brāhmaṇa, pañhaṃ, nāsakkhi pañhassa pariyantaṃ gahetuṃ. ",
  "sn48:42.4.9": "Nibbānogadhañhi, brāhmaṇa, brahmacariyaṃ vussati nibbānaparāyaṇaṃ nibbānapariyosānan”ti. ",
  "sn48:42.5.1": "Atha kho uṇṇābho brāhmaṇo bhagavato bhāsitaṃ abhinanditvā anumoditvā uṭṭhāyāsanā bhagavantaṃ abhivādetvā padakkhiṇaṃ katvā pakkāmi. ",
  "sn48:42.6.1": "Atha kho bhagavā acirapakkante uṇṇābhe brāhmaṇe bhikkhū āmantesi: ",
  "sn48:42.6.2": "“seyyathāpi, bhikkhave, kūṭāgāre vā kūṭāgārasālāyaṃ vā pācīnavātapānā sūriye uggacchante vātapānena rasmi pavisitvā kvāssa patiṭṭhitā”ti? ",
  "sn48:42.6.3": "“Pacchimāyaṃ, bhante, bhittiyan”ti. ",
  "sn48:42.6.4": "“Evameva kho, bhikkhave, uṇṇābhassa brāhmaṇassa tathāgate saddhā niviṭṭhā mūlajātā patiṭṭhitā daḷhā asaṃhāriyā samaṇena vā brāhmaṇena vā devena vā mārena vā brahmunā vā kenaci vā lokasmiṃ. ",
  "sn48:42.6.5": "Imamhi ce, bhikkhave, samaye uṇṇābho brāhmaṇo kālaṃ kareyya, natthi taṃ saṃyojanaṃ yena saṃyojanena saṃyutto uṇṇābho brāhmaṇo puna imaṃ lokaṃ āgaccheyyā”ti. ",
  "sn48:42.6.6": "Dutiyaṃ. ",
  "sn48:43.0.1": "Saṃyutta Nikāya 48 ",
  "sn48:43.0.2": "5. Jarāvagga ",
  "sn48:43.0.3": "43. Sāketasutta ",
  "sn48:43.1.1": "Evaṃ me sutaṃ—",
  "sn48:43.1.2": "ekaṃ samayaṃ bhagavā sākete viharati añjanavane migadāye. ",
  "sn48:43.1.3": "Tatra kho bhagavā bhikkhū āmantesi: ",
  "sn48:43.1.4": "“atthi nu kho, bhikkhave, pariyāyo yaṃ pariyāyaṃ āgamma yāni pañcindriyāni tāni pañca balāni honti, yāni pañca balāni tāni pañcindriyāni hontī”ti? ",
  "sn48:43.2.1": "“Bhagavaṃmūlakā no, bhante, dhammā bhagavaṃnettikā bhagavaṃpaṭisaraṇā. Sādhu vata, bhante, bhagavantaṃyeva paṭibhātu etassa bhāsitassa attho. Bhagavato sutvā bhikkhū dhāressantī”ti …pe… ",
  "sn48:43.3.1": "“Atthi, bhikkhave, pariyāyo yaṃ pariyāyaṃ āgamma yāni pañcindriyāni tāni pañca balāni honti, yāni pañca balāni tāni pañcindriyāni honti. ",
  "sn48:43.4.1": "Katamo ca, bhikkhave, pariyāyo yaṃ pariyāyaṃ āgamma yāni pañcindriyāni tāni pañca balāni honti, yāni pañca balāni tāni pañcindriyāni honti? ",
  "sn48:43.4.2": "Yaṃ, bhikkhave, saddhindriyaṃ taṃ saddhābalaṃ, yaṃ saddhābalaṃ taṃ saddhindriyaṃ; ",
  "sn48:43.4.3": "yaṃ vīriyindriyaṃ taṃ vīriyabalaṃ, yaṃ vīriyabalaṃ taṃ vīriyindriyaṃ; ",
  "sn48:43.4.4": "yaṃ satindriyaṃ taṃ satibalaṃ, yaṃ satibalaṃ taṃ satindriyaṃ; ",
  "sn48:43.4.5": "yaṃ samādhindriyaṃ taṃ samādhibalaṃ, yaṃ samādhibalaṃ taṃ samādhindriyaṃ; ",
  "sn48:43.4.6": "yaṃ paññindriyaṃ taṃ paññābalaṃ, yaṃ paññābalaṃ taṃ paññindriyaṃ. ",
  "sn48:43.4.7": "Seyyathāpi, bhikkhave, nadī pācīnaninnā pācīnapoṇā pācīnapabbhārā, tassa majjhe dīpo. ",
  "sn48:43.4.8": "Atthi, bhikkhave, pariyāyo yaṃ pariyāyaṃ āgamma tassā nadiyā eko sototveva saṅkhyaṃ gacchati. ",
  "sn48:43.4.9": "Atthi pana, bhikkhave, pariyāyo yaṃ pariyāyaṃ āgamma tassā nadiyā dve sotānitveva saṅkhyaṃ gacchanti. ",
  "sn48:43.5.1": "Katamo ca, bhikkhave, pariyāyo yaṃ pariyāyaṃ āgamma tassā nadiyā eko sototveva saṅkhyaṃ gacchati? ",
  "sn48:43.5.2": "Yañca, bhikkhave, tassa dīpassa purimante udakaṃ, yañca pacchimante udakaṃ—",
  "sn48:43.5.3": "ayaṃ kho, bhikkhave, pariyāyo yaṃ pariyāyaṃ āgamma tassā nadiyā eko sototveva saṅkhyaṃ gacchati. ",
  "sn48:43.6.1": "Katamo ca, bhikkhave, pariyāyo yaṃ pariyāyaṃ āgamma tassā nadiyā dve sotānitveva saṅkhyaṃ gacchanti? ",
  "sn48:43.6.2": "Yañca, bhikkhave, tassa dīpassa uttarante udakaṃ, yañca dakkhiṇante udakaṃ—",
  "sn48:43.6.3": "ayaṃ kho, bhikkhave, pariyāyo yaṃ pariyāyaṃ āgamma tassā nadiyā dve sotānitveva saṅkhyaṃ gacchanti. ",
  "sn48:43.6.4": "Evameva kho, bhikkhave, yaṃ saddhindriyaṃ taṃ saddhābalaṃ, yaṃ saddhābalaṃ taṃ saddhindriyaṃ; ",
  "sn48:43.6.5": "yaṃ vīriyindriyaṃ taṃ vīriyabalaṃ, yaṃ vīriyabalaṃ taṃ vīriyindriyaṃ; ",
  "sn48:43.6.6": "yaṃ satindriyaṃ taṃ satibalaṃ, yaṃ satibalaṃ taṃ satindriyaṃ; ",
  "sn48:43.6.7": "yaṃ samādhindriyaṃ taṃ samādhibalaṃ, yaṃ samādhibalaṃ taṃ samādhindriyaṃ; ",
  "sn48:43.6.8": "yaṃ paññindriyaṃ taṃ paññābalaṃ, yaṃ paññābalaṃ taṃ paññindriyaṃ. ",
  "sn48:43.6.9": "Pañcannaṃ, bhikkhave, indriyānaṃ bhāvitattā bahulīkatattā bhikkhu āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharatī”ti. ",
  "sn48:43.6.10": "Tatiyaṃ. ",
  "sn48:44.0.1": "Saṃyutta Nikāya 48 ",
  "sn48:44.0.2": "5. Jarāvagga ",
  "sn48:44.0.3": "44. Pubbakoṭṭhakasutta ",
  "sn48:44.1.1": "Evaṃ me sutaṃ—",
  "sn48:44.1.2": "ekaṃ samayaṃ bhagavā sāvatthiyaṃ viharati pubbakoṭṭhake. ",
  "sn48:44.1.3": "Tatra kho bhagavā āyasmantaṃ sāriputtaṃ āmantesi: ",
  "sn48:44.1.4": "“saddahasi tvaṃ, sāriputta—",
  "sn48:44.1.5": "saddhindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ …pe… paññindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānan”ti? ",
  "sn48:44.2.1": "“Na khvāhaṃ ettha, bhante, bhagavato saddhāya gacchāmi—",
  "sn48:44.2.2": "saddhindriyaṃ …pe… paññindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ. ",
  "sn48:44.2.3": "Yesañhetaṃ, bhante, aññātaṃ assa adiṭṭhaṃ aviditaṃ asacchikataṃ aphassitaṃ paññāya, te tattha paresaṃ saddhāya gaccheyyuṃ—",
  "sn48:44.2.4": "saddhindriyaṃ …pe… paññindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ. ",
  "sn48:44.2.5": "Yesañca kho etaṃ, bhante, ñātaṃ diṭṭhaṃ viditaṃ sacchikataṃ phassitaṃ paññāya, nikkaṅkhā te tattha nibbicikicchā—",
  "sn48:44.2.6": "saddhindriyaṃ …pe… paññindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ. ",
  "sn48:44.2.7": "Mayhañca kho etaṃ, bhante, ñātaṃ diṭṭhaṃ viditaṃ sacchikataṃ phassitaṃ paññāya. ",
  "sn48:44.2.8": "Nikkaṅkhvāhaṃ tattha nibbicikiccho saddhindriyaṃ …pe… paññindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānan”ti. ",
  "sn48:44.3.1": "“Sādhu sādhu, sāriputta. ",
  "sn48:44.3.2": "Yesañhetaṃ, sāriputta, aññātaṃ assa adiṭṭhaṃ aviditaṃ asacchikataṃ aphassitaṃ paññāya, te tattha paresaṃ saddhāya gaccheyyuṃ—",
  "sn48:44.3.3": "saddhindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ …pe… paññindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ. ",
  "sn48:44.3.4": "Yesañca kho etaṃ, sāriputta, ñātaṃ diṭṭhaṃ viditaṃ sacchikataṃ phassitaṃ paññāya, nikkaṅkhā te tattha nibbicikicchā—",
  "sn48:44.3.5": "saddhindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ …pe… paññindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānan”ti. ",
  "sn48:44.3.6": "Catutthaṃ. ",
  "sn48:45.0.1": "Saṃyutta Nikāya 48 ",
  "sn48:45.0.2": "5. Jarāvagga ",
  "sn48:45.0.3": "45. Paṭhamapubbārāmasutta ",
  "sn48:45.1.1": "Evaṃ me sutaṃ—",
  "sn48:45.1.2": "ekaṃ samayaṃ bhagavā sāvatthiyaṃ viharati pubbārāme migāramātupāsāde. ",
  "sn48:45.1.3": "Tatra kho bhagavā bhikkhū āmantesi: ",
  "sn48:45.1.4": "“katinaṃ nu kho, bhikkhave, indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:45.1.5": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti? ",
  "sn48:45.2.1": "“Bhagavaṃmūlakā no, bhante, dhammā …pe… ",
  "sn48:45.2.2": "“ekassa kho, bhikkhave, indriyassa bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:45.2.3": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmīti. ",
  "sn48:45.2.4": "Katamassa ekassa paññindriyassa paññavato, bhikkhave, ariyasāvakassa tadanvayā saddhā saṇṭhāti, tadanvayaṃ vīriyaṃ saṇṭhāti, tadanvayā sati saṇṭhāti, tadanvayo samādhi saṇṭhāti. ",
  "sn48:45.2.5": "Imassa kho, bhikkhave, ekassa indriyassa bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:45.2.6": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti. ",
  "sn48:45.2.7": "Pañcamaṃ. ",
  "sn48:46.0.1": "Saṃyutta Nikāya 48 ",
  "sn48:46.0.2": "5. Jarāvagga ",
  "sn48:46.0.3": "46. Dutiyapubbārāmasutta ",
  "sn48:46.1.1": "Taṃyeva nidānaṃ. ",
  "sn48:46.1.2": "“Katinaṃ nu kho, bhikkhave, indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:46.1.3": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti? ",
  "sn48:46.2.1": "“Bhagavaṃmūlakā no, bhante, dhammā …pe… ",
  "sn48:46.2.2": "“dvinnaṃ kho, bhikkhave, indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:46.2.3": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmīti. ",
  "sn48:46.2.4": "Katamesaṃ dvinnaṃ? ",
  "sn48:46.2.5": "Ariyāya ca paññāya, ariyāya ca vimuttiyā. ",
  "sn48:46.2.6": "Yā hissa, bhikkhave, ariyā paññā tadassa paññindriyaṃ. ",
  "sn48:46.2.7": "Yā hissa, bhikkhave, ariyā vimutti tadassa samādhindriyaṃ. ",
  "sn48:46.2.8": "Imesaṃ kho, bhikkhave, dvinnaṃ indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:46.2.9": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti. ",
  "sn48:46.2.10": "Chaṭṭhaṃ. ",
  "sn48:47.0.1": "Saṃyutta Nikāya 48 ",
  "sn48:47.0.2": "5. Jarāvagga ",
  "sn48:47.0.3": "47. Tatiyapubbārāmasutta ",
  "sn48:47.1.1": "Taṃyeva nidānaṃ. ",
  "sn48:47.1.2": "“Katinaṃ nu kho, bhikkhave, indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:47.1.3": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti? ",
  "sn48:47.2.1": "“Bhagavaṃmūlakā no, bhante, dhammā …pe… ",
  "sn48:47.2.2": "“catunnaṃ kho, bhikkhave, indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:47.2.3": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmīti. ",
  "sn48:47.2.4": "Katamesaṃ catunnaṃ? ",
  "sn48:47.2.5": "Vīriyindriyassa, satindriyassa, samādhindriyassa, paññindriyassa—",
  "sn48:47.2.6": "Imesaṃ kho, bhikkhave, catunnaṃ indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:47.2.7": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti. ",
  "sn48:47.2.8": "Sattamaṃ. ",
  "sn48:48.0.1": "Saṃyutta Nikāya 48 ",
  "sn48:48.0.2": "5. Jarāvagga ",
  "sn48:48.0.3": "48. Catutthapubbārāmasutta ",
  "sn48:48.1.1": "Taṃyeva nidānaṃ. ",
  "sn48:48.1.2": "“Katinaṃ nu kho, bhikkhave, indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:48.1.3": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti? ",
  "sn48:48.2.1": "“Bhagavaṃmūlakā no, bhante, dhammā …pe… ",
  "sn48:48.2.2": "“pañcannaṃ kho, bhikkhave, indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:48.2.3": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmīti. ",
  "sn48:48.2.4": "Katamesaṃ pañcannaṃ? ",
  "sn48:48.2.5": "Saddhindriyassa, vīriyindriyassa, satindriyassa, samādhindriyassa, paññindriyassa—",
  "sn48:48.2.6": "Imesaṃ kho, bhikkhave, pañcannaṃ indriyānaṃ bhāvitattā bahulīkatattā khīṇāsavo bhikkhu aññaṃ byākaroti: ",
  "sn48:48.2.7": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti. ",
  "sn48:48.2.8": "Aṭṭhamaṃ. ",
  "sn48:49.0.1": "Saṃyutta Nikāya 48 ",
  "sn48:49.0.2": "5. Jarāvagga ",
  "sn48:49.0.3": "49. Piṇḍolabhāradvājasutta ",
  "sn48:49.1.1": "Evaṃ me sutaṃ—",
  "sn48:49.1.2": "ekaṃ samayaṃ bhagavā kosambiyaṃ viharati ghositārāme. ",
  "sn48:49.1.3": "Tena kho pana samayena āyasmatā piṇḍolabhāradvājena aññā byākatā hoti: ",
  "sn48:49.1.4": "“khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānāmī”ti. ",
  "sn48:49.1.5": "Atha kho sambahulā bhikkhū yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ: ",
  "sn48:49.2.1": "“Āyasmatā, bhante, piṇḍolabhāradvājena aññā byākatā: ",
  "sn48:49.2.2": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmīti. ",
  "sn48:49.2.3": "Kiṃ nu kho, bhante, atthavasaṃ sampassamānena āyasmatā piṇḍolabhāradvājena aññā byākatā: ",
  "sn48:49.2.4": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti? ",
  "sn48:49.3.1": "“Tiṇṇannaṃ kho, bhikkhave, indriyānaṃ bhāvitattā bahulīkatattā piṇḍolabhāradvājena bhikkhunā aññā byākatā: ",
  "sn48:49.3.2": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmīti. ",
  "sn48:49.3.3": "Katamesaṃ tiṇṇannaṃ? ",
  "sn48:49.3.4": "Satindriyassa, samādhindriyassa, paññindriyassa—",
  "sn48:49.3.5": "Imesaṃ kho, bhikkhave, tiṇṇannaṃ indriyānaṃ bhāvitattā bahulīkatattā piṇḍolabhāradvājena bhikkhunā aññā byākatā: ",
  "sn48:49.3.6": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmīti. ",
  "sn48:49.3.7": "Imāni ca, bhikkhave, tīṇindriyāni kimantāni? ",
  "sn48:49.3.8": "Khayantāni. ",
  "sn48:49.3.9": "Kissa khayantāni? ",
  "sn48:49.3.10": "Jātijarāmaraṇassa. ",
  "sn48:49.3.11": "‘Jātijarāmaraṇaṃ khayan’ti kho, bhikkhave, sampassamānena piṇḍolabhāradvājena bhikkhunā aññā byākatā: ",
  "sn48:49.3.12": "‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānāmī”ti. ",
  "sn48:49.3.13": "Navamaṃ. ",
  "sn48:50.0.1": "Saṃyutta Nikāya 48 ",
  "sn48:50.0.2": "5. Jarāvagga ",
  "sn48:50.0.3": "50. Āpaṇasutta ",
  "sn48:50.1.1": "Evaṃ me sutaṃ—",
  "sn48:50.1.2": "ekaṃ samayaṃ bhagavā aṅgesu viharati āpaṇaṃ nāma aṅgānaṃ nigamo. ",
  "sn48:50.1.3": "Tatra kho bhagavā āyasmantaṃ sāriputtaṃ āmantesi: ",
  "sn48:50.1.4": "“yo so, sāriputta, ariyasāvako tathāgate ekantagato abhippasanno, na so tathāgate vā tathāgatasāsane vā kaṅkheyya vā vicikiccheyya vā”ti? ",
  "sn48:50.2.1": "“Yo so, bhante, ariyasāvako tathāgate ekantagato abhippasanno, na so tathāgate vā tathāgatasāsane vā kaṅkheyya vā vicikiccheyya vā. ",
  "sn48:50.2.2": "saddhassa hi, bhante, ariyasāvakassa etaṃ pāṭikaṅkhaṃ yaṃ āraddhavīriyo viharissati—akusalānaṃ dhammānaṃ pahānāya, kusalānaṃ dhammānaṃ upasampadāya, thāmavā daḷhaparakkamo anikkhittadhuro kusalesu dhammesu. ",
  "sn48:50.2.3": "Yaṃ hissa, bhante, vīriyaṃ tadassa vīriyindriyaṃ. ",
  "sn48:50.3.1": "Saddhassa hi, bhante, ariyasāvakassa āraddhavīriyassa etaṃ pāṭikaṅkhaṃ yaṃ satimā bhavissati, paramena satinepakkena samannāgato, cirakatampi cirabhāsitampi saritā anussaritā. ",
  "sn48:50.3.2": "Yā hissa, bhante, sati tadassa satindriyaṃ. ",
  "sn48:50.4.1": "Saddhassa hi, bhante, ariyasāvakassa āraddhavīriyassa upaṭṭhitassatino etaṃ pāṭikaṅkhaṃ yaṃ vossaggārammaṇaṃ karitvā labhissati samādhiṃ, labhissati cittassa ekaggataṃ. ",
  "sn48:50.4.2": "Yo hissa, bhante, samādhi tadassa samādhindriyaṃ. ",
  "sn48:50.5.1": "Saddhassa hi, bhante, ariyasāvakassa āraddhavīriyassa upaṭṭhitassatino samāhitacittassa etaṃ pāṭikaṅkhaṃ yaṃ evaṃ pajānissati—",
  "sn48:50.5.2": "anamataggo kho saṃsāro. ",
  "sn48:50.5.3": "Pubbakoṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarataṃ. ",
  "sn48:50.5.4": "Avijjāya tveva tamokāyassa asesavirāganirodho santametaṃ padaṃ paṇītametaṃ padaṃ, yadidaṃ—",
  "sn48:50.5.5": "sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṃ. ",
  "sn48:50.5.6": "Yā hissa, bhante, paññā tadassa paññindriyaṃ. ",
  "sn48:50.6.1": "Saddho so, bhante, ariyasāvako evaṃ padahitvā padahitvā evaṃ saritvā saritvā evaṃ samādahitvā samādahitvā evaṃ pajānitvā pajānitvā evaṃ abhisaddahati: ",
  "sn48:50.6.2": "‘ime kho te dhammā ye me pubbe sutavā ahesuṃ. ",
  "sn48:50.6.3": "Tenāhaṃ etarahi kāyena ca phusitvā viharāmi, paññāya ca ativijjha passāmī’ti. ",
  "sn48:50.6.4": "Yā hissa, bhante, saddhā tadassa saddhindriyan”ti. ",
  "sn48:50.7.1": "“Sādhu sādhu, sāriputta. ",
  "sn48:50.7.2": "Yo so, sāriputta, ariyasāvako tathāgate ekantagato abhippasanno, na so tathāgate vā tathāgatasāsane vā kaṅkheyya vā vicikiccheyya vā. ",
  "sn48:50.7.3": "Saddhassa hi, sāriputta, ariyasāvakassa etaṃ pāṭikaṅkhaṃ yaṃ āraddhavīriyo viharissati—",
  "sn48:50.7.4": "akusalānaṃ dhammānaṃ pahānāya, kusalānaṃ dhammānaṃ upasampadāya, thāmavā daḷhaparakkamo anikkhittadhuro kusalesu dhammesu. ",
  "sn48:50.7.5": "Yaṃ hissa, sāriputta, vīriyaṃ tadassa vīriyindriyaṃ. ",
  "sn48:50.8.1": "Saddhassa hi, sāriputta, ariyasāvakassa āraddhavīriyassa etaṃ pāṭikaṅkhaṃ yaṃ satimā bhavissati, paramena satinepakkena samannāgato, cirakatampi cirabhāsitampi saritā anussaritā. ",
  "sn48:50.8.2": "Yā hissa, sāriputta, sati tadassa satindriyaṃ. ",
  "sn48:50.9.1": "Saddhassa hi, sāriputta, ariyasāvakassa āraddhavīriyassa upaṭṭhitassatino etaṃ pāṭikaṅkhaṃ yaṃ vossaggārammaṇaṃ karitvā labhissati samādhiṃ, labhissati cittassa ekaggataṃ. ",
  "sn48:50.9.2": "Yo hissa, sāriputta, samādhi tadassa samādhindriyaṃ. ",
  "sn48:50.10.1": "Saddhassa hi, sāriputta, ariyasāvakassa āraddhavīriyassa upaṭṭhitassatino samāhitacittassa etaṃ pāṭikaṅkhaṃ yaṃ evaṃ pajānissati—",
  "sn48:50.10.2": "anamataggo kho saṃsāro. ",
  "sn48:50.10.3": "Pubbakoṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarataṃ. ",
  "sn48:50.10.4": "Avijjāya tveva tamokāyassa asesavirāganirodho santametaṃ padaṃ paṇītametaṃ padaṃ, yadidaṃ—",
  "sn48:50.10.5": "sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṃ. ",
  "sn48:50.10.6": "Yā hissa, sāriputta, paññā tadassa paññindriyaṃ. ",
  "sn48:50.11.1": "Saddho so, sāriputta, ariyasāvako evaṃ padahitvā padahitvā evaṃ saritvā saritvā evaṃ samādahitvā samādahitvā evaṃ pajānitvā pajānitvā evaṃ abhisaddahati: ",
  "sn48:50.11.2": "‘ime kho te dhammā ye me pubbe sutavā ahesuṃ. ",
  "sn48:50.11.3": "Tenāhaṃ etarahi kāyena ca phusitvā viharāmi, paññāya ca ativijjha passāmī’ti. ",
  "sn48:50.11.4": "Yā hissa, sāriputta, saddhā tadassa saddhindriyan”ti. ",
  "sn48:50.11.5": "Dasamaṃ. ",
  "sn48:50.11.6": "Jarāvaggo pañcamo. ",
  "sn48:50.12.1": "Jarā uṇṇābho brāhmaṇo, ",
  "sn48:50.12.2": "sāketo pubbakoṭṭhako; ",
  "sn48:50.12.3": "Pubbārāme ca cattāri, ",
  "sn48:50.12.4": "piṇḍolo āpaṇena cāti. ",
  "sn48:51.0.1": "Saṃyutta Nikāya 48 ",
  "sn48:51.0.2": "6. Sūkarakhatavagga ",
  "sn48:51.0.3": "51. Sālasutta ",
  "sn48:51.1.1": "Evaṃ me sutaṃ—",
  "sn48:51.1.2": "ekaṃ samayaṃ bhagavā kosalesu viharati sālāya brāhmaṇagāme. ",
  "sn48:51.1.3": "Tatra kho bhagavā bhikkhū āmantesi: ",
  "sn48:51.1.4": "“seyyathāpi, bhikkhave, ye keci tiracchānagatā pāṇā, sīho migarājā tesaṃ aggamakkhāyati, yadidaṃ—thāmena javena sūrena; ",
  "sn48:51.1.5": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāya. ",
  "sn48:51.2.1": "Katame ca, bhikkhave, bodhipakkhiyā dhammā? ",
  "sn48:51.2.2": "Saddhindriyaṃ, bhikkhave, bodhipakkhiyo dhammo, taṃ bodhāya saṃvattati; ",
  "sn48:51.2.3": "vīriyindriyaṃ bodhipakkhiyo dhammo, taṃ bodhāya saṃvattati; ",
  "sn48:51.2.4": "satindriyaṃ bodhipakkhiyo dhammo, taṃ bodhāya saṃvattati; ",
  "sn48:51.2.5": "samādhindriyaṃ bodhipakkhiyo dhammo, taṃ bodhāya saṃvattati; ",
  "sn48:51.2.6": "paññindriyaṃ bodhipakkhiyo dhammo, taṃ bodhāya saṃvattati. ",
  "sn48:51.2.7": "Seyyathāpi, bhikkhave, ye keci tiracchānagatā pāṇā, sīho migarājā tesaṃ aggamakkhāyati, yadidaṃ—thāmena javena sūrena; ",
  "sn48:51.2.8": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāyā”ti. ",
  "sn48:51.2.9": "Paṭhamaṃ. ",
  "sn48:52.0.1": "Saṃyutta Nikāya 48 ",
  "sn48:52.0.2": "6. Sūkarakhatavagga ",
  "sn48:52.0.3": "52. Mallikasutta ",
  "sn48:52.1.1": "Evaṃ me sutaṃ—",
  "sn48:52.1.2": "ekaṃ samayaṃ bhagavā mallesu viharati uruvelakappaṃ nāma mallānaṃ nigamo. ",
  "sn48:52.1.3": "Tatra kho bhagavā bhikkhū āmantesi: ",
  "sn48:52.1.4": "“yāvakīvañca, bhikkhave, ariyasāvakassa ariyañāṇaṃ na uppannaṃ hoti neva tāva catunnaṃ indriyānaṃ saṇṭhiti hoti, neva tāva catunnaṃ indriyānaṃ avaṭṭhiti hoti. ",
  "sn48:52.1.5": "Yato ca kho, bhikkhave, ariyasāvakassa ariyañāṇaṃ uppannaṃ hoti, atha catunnaṃ indriyānaṃ saṇṭhiti hoti, atha catunnaṃ indriyānaṃ avaṭṭhiti hoti. ",
  "sn48:52.2.1": "Seyyathāpi, bhikkhave, yāvakīvañca kūṭāgārassa kūṭaṃ na ussitaṃ hoti, neva tāva gopānasīnaṃ saṇṭhiti hoti, neva tāva gopānasīnaṃ avaṭṭhiti hoti. ",
  "sn48:52.2.2": "Yato ca kho, bhikkhave, kūṭāgārassa kūṭaṃ ussitaṃ hoti, atha gopānasīnaṃ saṇṭhiti hoti, atha gopānasīnaṃ avaṭṭhiti hoti. ",
  "sn48:52.2.3": "Evameva kho, bhikkhave, yāvakīvañca ariyasāvakassa ariyañāṇaṃ na uppannaṃ hoti, neva tāva catunnaṃ indriyānaṃ saṇṭhiti hoti, neva tāva catunnaṃ indriyānaṃ avaṭṭhiti hoti. ",
  "sn48:52.2.4": "Yato ca kho, bhikkhave, ariyasāvakassa ariyañāṇaṃ uppannaṃ hoti, atha catunnaṃ indriyānaṃ …pe… avaṭṭhiti hoti. ",
  "sn48:52.3.1": "Katamesaṃ catunnaṃ? ",
  "sn48:52.3.2": "Saddhindriyassa, vīriyindriyassa, satindriyassa, samādhindriyassa. ",
  "sn48:52.3.3": "Paññavato, bhikkhave, ariyasāvakassa tadanvayā saddhā saṇṭhāti, tadanvayaṃ vīriyaṃ saṇṭhāti, tadanvayā sati saṇṭhāti, tadanvayo samādhi saṇṭhātī”ti. ",
  "sn48:52.3.4": "Dutiyaṃ. ",
  "sn48:53.0.1": "Saṃyutta Nikāya 48 ",
  "sn48:53.0.2": "6. Sūkarakhatavagga ",
  "sn48:53.0.3": "53. Sekhasutta ",
  "sn48:53.1.1": "Evaṃ me sutaṃ—",
  "sn48:53.1.2": "ekaṃ samayaṃ bhagavā kosambiyaṃ viharati ghositārāme. ",
  "sn48:53.1.3": "Tatra kho bhagavā bhikkhū āmantesi: ",
  "sn48:53.1.4": "“atthi nu kho, bhikkhave, pariyāyo yaṃ pariyāyaṃ āgamma sekho bhikkhu sekhabhūmiyaṃ ṭhito ‘sekhosmī’ti pajāneyya, asekho bhikkhu asekhabhūmiyaṃ ṭhito ‘asekhosmī’ti pajāneyyā”ti? ",
  "sn48:53.2.1": "“Bhagavaṃmūlakā no, bhante, dhammā …pe… ",
  "sn48:53.2.2": "“atthi, bhikkhave, pariyāyo yaṃ pariyāyaṃ āgamma sekho bhikkhu sekhabhūmiyaṃ ṭhito ‘sekhosmī’ti pajāneyya, asekho bhikkhu asekhabhūmiyaṃ ṭhito ‘asekhosmī’ti pajāneyya. ",
  "sn48:53.3.1": "Katamo ca, bhikkhave, pariyāyo yaṃ pariyāyaṃ āgamma sekho bhikkhu sekhabhūmiyaṃ ṭhito ‘sekhosmī’ti pajānāti? ",
  "sn48:53.3.2": "Idha, bhikkhave, sekho bhikkhu ‘idaṃ dukkhan’ti yathābhūtaṃ pajānāti, ‘ayaṃ dukkhasamudayo’ti yathābhūtaṃ pajānāti, ‘ayaṃ dukkhanirodho’ti yathābhūtaṃ pajānāti, ‘ayaṃ dukkhanirodhagāminī paṭipadā’ti yathābhūtaṃ pajānāti—",
  "sn48:53.3.3": "ayampi kho, bhikkhave, pariyāyo yaṃ pariyāyaṃ āgamma sekho bhikkhu sekhabhūmiyaṃ ṭhito ‘sekhosmī’ti pajānāti. ",
  "sn48:53.4.1": "Puna caparaṃ, bhikkhave, sekho bhikkhu iti paṭisañcikkhati: ",
  "sn48:53.4.2": "‘atthi nu kho ito bahiddhā añño samaṇo vā brāhmaṇo vā yo evaṃ bhūtaṃ tacchaṃ tathaṃ dhammaṃ deseti yathā bhagavā’ti? ",
  "sn48:53.4.3": "So evaṃ pajānāti: ",
  "sn48:53.4.4": "‘natthi kho ito bahiddhā añño samaṇo vā brāhmaṇo vā yo evaṃ bhūtaṃ tacchaṃ tathaṃ dhammaṃ deseti yathā bhagavā’ti. ",
  "sn48:53.4.5": "Ayampi kho, bhikkhave, pariyāyo yaṃ pariyāyaṃ āgamma sekho bhikkhu sekhabhūmiyaṃ ṭhito ‘sekhosmī’ti pajānāti. ",
  "sn48:53.5.1": "Puna caparaṃ, bhikkhave, sekho bhikkhu pañcindriyāni pajānāti—",
  "sn48:53.5.2": "saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. ",
  "sn48:53.5.3": "Yaṅgatikāni yaṃparamāni yaṃphalāni yaṃpariyosānāni. Na heva kho kāyena phusitvā viharati; ",
  "sn48:53.5.4": "paññāya ca ativijjha passati. ",
  "sn48:53.5.5": "Ayampi kho, bhikkhave, pariyāyo yaṃ pariyāyaṃ āgamma sekho bhikkhu sekhabhūmiyaṃ ṭhito ‘sekhosmī’ti pajānāti. ",
  "sn48:53.6.1": "Katamo ca, bhikkhave, pariyāyo yaṃ pariyāyaṃ āgamma asekho bhikkhu asekhabhūmiyaṃ ṭhito ‘asekhosmī’ti pajānāti? ",
  "sn48:53.6.2": "Idha, bhikkhave, asekho bhikkhu pañcindriyāni pajānāti—",
  "sn48:53.6.3": "saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. ",
  "sn48:53.6.4": "Yaṅgatikāni yaṃparamāni yaṃphalāni yaṃpariyosānāni. Kāyena ca phusitvā viharati; ",
  "sn48:53.6.5": "paññāya ca ativijjha passati. ",
  "sn48:53.6.6": "Ayampi kho, bhikkhave, pariyāyo yaṃ pariyāyaṃ āgamma asekho bhikkhu asekhabhūmiyaṃ ṭhito ‘asekhosmī’ti pajānāti. ",
  "sn48:53.7.1": "Puna caparaṃ, bhikkhave, asekho bhikkhu cha indriyāni pajānāti. ",
  "sn48:53.7.2": "‘Cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ—",
  "sn48:53.7.3": "imāni kho cha indriyāni sabbena sabbaṃ sabbathā sabbaṃ aparisesaṃ nirujjhissanti, aññāni ca cha indriyāni na kuhiñci kismiñci uppajjissantī’ti pajānāti. ",
  "sn48:53.7.4": "Ayampi kho, bhikkhave, pariyāyo yaṃ pariyāyaṃ āgamma asekho bhikkhu asekhabhūmiyaṃ ṭhito ‘asekhosmī’ti pajānātī”ti. ",
  "sn48:53.7.5": "Tatiyaṃ. ",
  "sn48:54.0.1": "Saṃyutta Nikāya 48 ",
  "sn48:54.0.2": "6. Sūkarakhatavagga ",
  "sn48:54.0.3": "54. Padasutta ",
  "sn48:54.1.1": "“Seyyathāpi, bhikkhave, yāni kānici jaṅgalānaṃ pāṇānaṃ padajātāni sabbāni tāni hatthipade samodhānaṃ gacchanti, hatthipadaṃ tesaṃ aggamakkhāyati, yadidaṃ—mahantattena; ",
  "sn48:54.1.2": "evameva kho, bhikkhave, yāni kānici padāni bodhāya saṃvattanti, paññindriyaṃ padaṃ tesaṃ aggamakkhāyati, yadidaṃ—bodhāya. ",
  "sn48:54.1.3": "Katamāni ca, bhikkhave, padāni bodhāya saṃvattanti? ",
  "sn48:54.1.4": "Saddhindriyaṃ, bhikkhave, padaṃ, taṃ bodhāya saṃvattati; ",
  "sn48:54.1.5": "vīriyindriyaṃ padaṃ, taṃ bodhāya saṃvattati; ",
  "sn48:54.1.6": "satindriyaṃ padaṃ, taṃ bodhāya saṃvattati; ",
  "sn48:54.1.7": "samādhindriyaṃ padaṃ, taṃ bodhāya saṃvattati; ",
  "sn48:54.1.8": "paññindriyaṃ padaṃ, taṃ bodhāya saṃvattati. ",
  "sn48:54.1.9": "Seyyathāpi, bhikkhave, yāni kānici jaṅgalānaṃ pāṇānaṃ padajātāni sabbāni tāni hatthipade samodhānaṃ gacchanti, hatthipadaṃ tesaṃ aggamakkhāyati, yadidaṃ—mahantattena; ",
  "sn48:54.1.10": "evameva kho, bhikkhave, yāni kānici padāni bodhāya saṃvattanti, paññindriyaṃ padaṃ tesaṃ aggamakkhāyati, yadidaṃ—bodhāyā”ti. ",
  "sn48:54.1.11": "Catutthaṃ. ",
  "sn48:55.0.1": "Saṃyutta Nikāya 48 ",
  "sn48:55.0.2": "6. Sūkarakhatavagga ",
  "sn48:55.0.3": "55. Sārasutta ",
  "sn48:55.1.1": "“Seyyathāpi, bhikkhave, ye keci sāragandhā, lohitacandanaṃ tesaṃ aggamakkhāyati; ",
  "sn48:55.1.2": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāya. ",
  "sn48:55.1.3": "Katame ca, bhikkhave, bodhipakkhiyā dhammā? ",
  "sn48:55.1.4": "Saddhindriyaṃ, bhikkhave, bodhipakkhiyo dhammo, taṃ bodhāya saṃvattati. ",
  "sn48:55.1.5": "Vīriyindriyaṃ …pe… ",
  "sn48:55.1.6": "satindriyaṃ …pe… ",
  "sn48:55.1.7": "samādhindriyaṃ …pe… ",
  "sn48:55.1.8": "paññindriyaṃ bodhipakkhiyo dhammo, taṃ bodhāya saṃvattati. ",
  "sn48:55.1.9": "Seyyathāpi, bhikkhave, ye keci sāragandhā, lohitacandanaṃ tesaṃ aggamakkhāyati; ",
  "sn48:55.1.10": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāyā”ti. ",
  "sn48:55.1.11": "Pañcamaṃ. ",
  "sn48:56.0.1": "Saṃyutta Nikāya 48 ",
  "sn48:56.0.2": "6. Sūkarakhatavagga ",
  "sn48:56.0.3": "56. Patiṭṭhitasutta ",
  "sn48:56.1.1": "“Ekadhamme patiṭṭhitassa, bhikkhave, bhikkhuno pañcindriyāni bhāvitāni honti subhāvitāni. ",
  "sn48:56.1.2": "Katamasmiṃ ekadhamme? ",
  "sn48:56.1.3": "Appamāde. ",
  "sn48:56.1.4": "Katamo ca bhikkhave, appamādo? ",
  "sn48:56.1.5": "Idha, bhikkhave, bhikkhu cittaṃ rakkhati āsavesu ca sāsavesu ca dhammesu. ",
  "sn48:56.1.6": "Tassa cittaṃ rakkhato āsavesu ca sāsavesu ca dhammesu saddhindriyampi bhāvanāpāripūriṃ gacchati. ",
  "sn48:56.1.7": "Vīriyindriyampi bhāvanāpāripūriṃ gacchati. ",
  "sn48:56.1.8": "Satindriyampi bhāvanāpāripūriṃ gacchati. ",
  "sn48:56.1.9": "Samādhindriyampi bhāvanāpāripūriṃ gacchati. ",
  "sn48:56.1.10": "Paññindriyampi bhāvanāpāripūriṃ gacchati. ",
  "sn48:56.1.11": "Evampi kho, bhikkhave, ekadhamme patiṭṭhitassa bhikkhuno pañcindriyāni bhāvitāni honti subhāvitānī”ti. ",
  "sn48:56.1.12": "Chaṭṭhaṃ. ",
  "sn48:57.0.1": "Saṃyutta Nikāya 48 ",
  "sn48:57.0.2": "6. Sūkarakhatavagga ",
  "sn48:57.0.3": "57. Sahampatibrahmasutta ",
  "sn48:57.1.1": "Ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhe paṭhamābhisambuddho. ",
  "sn48:57.1.2": "Atha kho bhagavato rahogatassa paṭisallīnassa evaṃ cetaso parivitakko udapādi: ",
  "sn48:57.1.3": "“pañcindriyāni bhāvitāni bahulīkatāni amatogadhāni honti amataparāyaṇāni amatapariyosānāni. ",
  "sn48:57.1.4": "Katamāni pañca? ",
  "sn48:57.1.5": "Saddhindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ. ",
  "sn48:57.1.6": "Vīriyindriyaṃ …pe… ",
  "sn48:57.1.7": "satindriyaṃ …pe… ",
  "sn48:57.1.8": "samādhindriyaṃ …pe… ",
  "sn48:57.1.9": "paññindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ. ",
  "sn48:57.1.10": "Imāni pañcindriyāni bhāvitāni bahulīkatāni amatogadhāni honti amataparāyaṇāni amatapariyosānānī”ti. ",
  "sn48:57.2.1": "Atha kho brahmā sahampati bhagavato cetasā cetoparivitakkamaññāya—seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya; evameva brahmaloke antarahito bhagavato purato pāturahosi. ",
  "sn48:57.2.2": "Atha kho brahmā sahampati ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca: ",
  "sn48:57.2.3": "“evametaṃ, bhagavā, evametaṃ sugata. ",
  "sn48:57.2.4": "Pañcindriyāni bhāvitāni bahulīkatāni amatogadhāni honti amataparāyaṇāni amatapariyosānāni. ",
  "sn48:57.2.5": "Katamāni pañca? ",
  "sn48:57.2.6": "Saddhindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ …pe… paññindriyaṃ bhāvitaṃ bahulīkataṃ amatogadhaṃ hoti amataparāyaṇaṃ amatapariyosānaṃ. ",
  "sn48:57.2.7": "Imāni pañcindriyāni bhāvitāni bahulīkatāni amatogadhāni honti amataparāyaṇāni amatapariyosānāni. ",
  "sn48:57.3.1": "Bhūtapubbāhaṃ, bhante, kassape sammāsambuddhe brahmacariyaṃ acariṃ. ",
  "sn48:57.3.2": "Tatrapi maṃ evaṃ jānanti: ",
  "sn48:57.3.3": "‘sahako bhikkhu, sahako bhikkhū’ti. ",
  "sn48:57.3.4": "So khvāhaṃ, bhante, imesaṃyeva pañcannaṃ indriyānaṃ bhāvitattā bahulīkatattā kāmesu kāmacchandaṃ virājetvā kāyassa bhedā paraṃ maraṇā sugatiṃ brahmalokaṃ upapanno. ",
  "sn48:57.3.5": "Tatrapi maṃ evaṃ jānanti: ",
  "sn48:57.3.6": "‘brahmā sahampati, brahmā sahampatī’ti. ",
  "sn48:57.3.7": "Evametaṃ, bhagavā, evametaṃ sugata. ",
  "sn48:57.3.8": "Ahametaṃ jānāmi, ahametaṃ passāmi yathā imāni pañcindriyāni bhāvitāni bahulīkatāni amatogadhāni honti amataparāyaṇāni amatapariyosānānī”ti. ",
  "sn48:57.3.9": "Sattamaṃ. ",
  "sn48:58.0.1": "Saṃyutta Nikāya 48 ",
  "sn48:58.0.2": "6. Sūkarakhatavagga ",
  "sn48:58.0.3": "58. Sūkarakhatasutta ",
  "sn48:58.1.1": "Ekaṃ samayaṃ bhagavā rājagahe viharati gijjhakūṭe pabbate sūkarakhatāyaṃ. ",
  "sn48:58.1.2": "Tatra kho bhagavā āyasmantaṃ sāriputtaṃ āmantesi: ",
  "sn48:58.1.3": "“kiṃ nu kho, sāriputta, atthavasaṃ sampassamāno khīṇāsavo bhikkhu tathāgate vā tathāgatasāsane vā paramanipaccakāraṃ pavattamāno pavattatī”ti? ",
  "sn48:58.1.4": "“Anuttarañhi, bhante, yogakkhemaṃ sampassamāno khīṇāsavo bhikkhu tathāgate vā tathāgatasāsane vā paramanipaccakāraṃ pavattamāno pavattatī”ti. ",
  "sn48:58.1.5": "“Sādhu sādhu, sāriputta. ",
  "sn48:58.1.6": "Anuttarañhi, sāriputta, yogakkhemaṃ sampassamāno khīṇāsavo bhikkhu tathāgate vā tathāgatasāsane vā paramanipaccakāraṃ pavattamāno pavattati. ",
  "sn48:58.2.1": "Katamo ca, sāriputta, anuttaro yogakkhemo yaṃ sampassamāno khīṇāsavo bhikkhu tathāgate vā tathāgatasāsane vā paramanipaccakāraṃ pavattamāno pavattatī”ti? ",
  "sn48:58.2.2": "“Idha, bhante, khīṇāsavo bhikkhu saddhindriyaṃ bhāveti upasamagāmiṃ sambodhagāmiṃ, ",
  "sn48:58.2.3": "vīriyindriyaṃ bhāveti …pe… ",
  "sn48:58.2.4": "satindriyaṃ bhāveti … ",
  "sn48:58.2.5": "samādhindriyaṃ bhāveti … ",
  "sn48:58.2.6": "paññindriyaṃ bhāveti upasamagāmiṃ sambodhagāmiṃ. ",
  "sn48:58.2.7": "Ayaṃ kho, bhante, anuttaro yogakkhemo yaṃ sampassamāno khīṇāsavo bhikkhu tathāgate vā tathāgatasāsane vā paramanipaccakāraṃ pavattamāno pavattatī”ti. ",
  "sn48:58.2.8": "“Sādhu sādhu, sāriputta. ",
  "sn48:58.2.9": "Eso hi, sāriputta, anuttaro yogakkhemo yaṃ sampassamāno khīṇāsavo bhikkhu tathāgate vā tathāgatasāsane vā paramanipaccakāraṃ pavattamāno pavattatīti. ",
  "sn48:58.3.1": "Katamo ca, sāriputta, paramanipaccakāro yaṃ khīṇāsavo bhikkhu tathāgate vā tathāgatasāsane vā paramanipaccakāraṃ pavattamāno pavattatī”ti? ",
  "sn48:58.3.2": "“Idha, bhante, khīṇāsavo bhikkhu satthari sagāravo viharati sappatisso, dhamme sagāravo viharati sappatisso, saṃghe sagāravo viharati sappatisso, sikkhāya sagāravo viharati sappatisso, samādhismiṃ sagāravo viharati sappatisso. ",
  "sn48:58.3.3": "Ayaṃ kho, bhante, paramanipaccakāro yaṃ khīṇāsavo bhikkhu tathāgate vā tathāgatasāsane vā paramanipaccakāraṃ pavattamāno pavattatī”ti. ",
  "sn48:58.3.4": "“Sādhu sādhu, sāriputta. ",
  "sn48:58.3.5": "Eso hi, sāriputta, paramanipaccakāro yaṃ khīṇāsavo bhikkhu tathāgate vā tathāgatasāsane vā paramanipaccakāraṃ pavattamāno pavattatī”ti. ",
  "sn48:58.3.6": "Aṭṭhamaṃ. ",
  "sn48:59.0.1": "Saṃyutta Nikāya 48 ",
  "sn48:59.0.2": "6. Sūkarakhatavagga ",
  "sn48:59.0.3": "59. Paṭhamauppādasutta ",
  "sn48:59.1.1": "Sāvatthinidānaṃ. ",
  "sn48:59.1.2": "“Pañcimāni, bhikkhave, indriyāni bhāvitāni bahulīkatāni anuppannāni uppajjanti, nāññatra tathāgatassa pātubhāvā arahato sammāsambuddhassa. ",
  "sn48:59.1.3": "Katamāni pañca? ",
  "sn48:59.1.4": "Saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ—",
  "sn48:59.1.5": "imāni kho, bhikkhave, pañcindriyāni bhāvitāni bahulīkatāni anuppannāni uppajjanti, nāññatra tathāgatassa pātubhāvā arahato sammāsambuddhassā”ti. ",
  "sn48:59.1.6": "Navamaṃ. ",
  "sn48:60.0.1": "Saṃyutta Nikāya 48 ",
  "sn48:60.0.2": "6. Sūkarakhatavagga ",
  "sn48:60.0.3": "60. Dutiyauppādasutta ",
  "sn48:60.1.1": "“Pañcimāni, bhikkhave, indriyāni bhāvitāni bahulīkatāni anuppannāni uppajjanti, nāññatra sugatavinayā. ",
  "sn48:60.1.2": "Katamāni pañca? ",
  "sn48:60.1.3": "Saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ—",
  "sn48:60.1.4": "imāni kho, bhikkhave, pañcindriyāni bhāvitāni bahulīkatāni anuppannāni uppajjanti, nāññatra sugatavinayā”ti. ",
  "sn48:60.1.5": "Dasamaṃ. ",
  "sn48:60.1.6": "Sūkarakhatavaggo chaṭṭho. ",
  "sn48:60.2.1": "Sālaṃ mallikaṃ sekho ca, ",
  "sn48:60.2.2": "padaṃ sāraṃ patiṭṭhitaṃ; ",
  "sn48:60.2.3": "Brahmasūkarakhatāyo, ",
  "sn48:60.2.4": "uppādā apare duveti. ",
  "sn48:61.0.1": "Saṃyutta Nikāya 48 ",
  "sn48:61.0.2": "7. Bodhipakkhiyavagga ",
  "sn48:61.0.3": "61. Saṃyojanasutta ",
  "sn48:61.1.1": "Sāvatthinidānaṃ. ",
  "sn48:61.1.2": "“Pañcimāni, bhikkhave, indriyāni bhāvitāni bahulīkatāni saṃyojanappahānāya saṃvattanti. ",
  "sn48:61.1.3": "Katamāni pañca? ",
  "sn48:61.1.4": "Saddhindriyaṃ …pe… paññindriyaṃ—",
  "sn48:61.1.5": "imāni kho, bhikkhave, pañcindriyāni bhāvitāni bahulīkatāni saṃyojanappahānāya saṃvattantī”ti. ",
  "sn48:61.1.6": "Paṭhamaṃ. ",
  "sn48:62.0.1": "Saṃyutta Nikāya 48 ",
  "sn48:62.0.2": "7. Bodhipakkhiyavagga ",
  "sn48:62.0.3": "62. Anusayasutta ",
  "sn48:62.1.1": "“Pañcimāni, bhikkhave, indriyāni bhāvitāni bahulīkatāni anusayasamugghātāya saṃvattanti. ",
  "sn48:62.1.2": "Katamāni pañca? ",
  "sn48:62.1.3": "Saddhindriyaṃ …pe… paññindriyaṃ—",
  "sn48:62.1.4": "imāni kho, bhikkhave, pañcindriyāni bhāvitāni bahulīkatāni anusayasamugghātāya saṃvattantī”ti. ",
  "sn48:62.1.5": "Dutiyaṃ. ",
  "sn48:63.0.1": "Saṃyutta Nikāya 48 ",
  "sn48:63.0.2": "7. Bodhipakkhiyavagga ",
  "sn48:63.0.3": "63. Pariññāsutta ",
  "sn48:63.1.1": "“Pañcimāni, bhikkhave, indriyāni bhāvitāni bahulīkatāni addhānapariññāya saṃvattanti. ",
  "sn48:63.1.2": "Katamāni pañca? ",
  "sn48:63.1.3": "Saddhindriyaṃ …pe… paññindriyaṃ—",
  "sn48:63.1.4": "imāni kho, bhikkhave, pañcindriyāni bhāvitāni bahulīkatāni addhānapariññāya saṃvattantī”ti. ",
  "sn48:63.1.5": "Tatiyaṃ. ",
  "sn48:64.0.1": "Saṃyutta Nikāya 48 ",
  "sn48:64.0.2": "7. Bodhipakkhiyavagga ",
  "sn48:64.0.3": "64. Āsavakkhayasutta ",
  "sn48:64.1.1": "“Pañcimāni, bhikkhave, indriyāni bhāvitāni bahulīkatāni āsavānaṃ khayāya saṃvattanti. ",
  "sn48:64.1.2": "Katamāni pañca? ",
  "sn48:64.1.3": "Saddhindriyaṃ …pe… paññindriyaṃ—",
  "sn48:64.1.4": "imāni kho, bhikkhave, pañcindriyāni bhāvitāni bahulīkatāni āsavānaṃ khayāya saṃvattantīti. ",
  "sn48:64.2.1": "Pañcimāni, bhikkhave, indriyāni bhāvitāni bahulīkatāni saṃyojanappahānāya saṃvattanti, anusayasamugghātāya saṃvattanti, addhānapariññāya saṃvattanti, āsavānaṃ khayāya saṃvattanti. ",
  "sn48:64.2.2": "Katamāni pañca? ",
  "sn48:64.2.3": "Saddhindriyaṃ …pe… paññindriyaṃ—",
  "sn48:64.2.4": "imāni kho, bhikkhave, pañcindriyāni bhāvitāni bahulīkatāni saṃyojanappahānāya saṃvattanti, anusayasamugghātāya saṃvattanti, addhānapariññāya saṃvattanti, āsavānaṃ khayāya saṃvattantī”ti. ",
  "sn48:64.2.5": "Catutthaṃ. ",
  "sn48:65.0.1": "Saṃyutta Nikāya 48 ",
  "sn48:65.0.2": "7. Bodhipakkhiyavagga ",
  "sn48:65.0.3": "65. Paṭhamaphalasutta ",
  "sn48:65.1.1": "“Pañcimāni, bhikkhave, indriyāni. ",
  "sn48:65.1.2": "Katamāni pañca? ",
  "sn48:65.1.3": "Saddhindriyaṃ …pe… paññindriyaṃ—",
  "sn48:65.1.4": "imāni kho, bhikkhave, pañcindriyāni. ",
  "sn48:65.1.5": "Imesaṃ kho, bhikkhave, pañcannaṃ indriyānaṃ bhāvitattā bahulīkatattā dvinnaṃ phalānaṃ aññataraṃ phalaṃ pāṭikaṅkhaṃ—",
  "sn48:65.1.6": "diṭṭheva dhamme aññā, sati vā upādisese anāgāmitā”ti. ",
  "sn48:65.1.7": "Pañcamaṃ. ",
  "sn48:66.0.1": "Saṃyutta Nikāya 48 ",
  "sn48:66.0.2": "7. Bodhipakkhiyavagga ",
  "sn48:66.0.3": "66. Dutiyaphalasutta ",
  "sn48:66.1.1": "“Pañcimāni, bhikkhave, indriyāni. ",
  "sn48:66.1.2": "Katamāni pañca? ",
  "sn48:66.1.3": "Saddhindriyaṃ …pe… paññindriyaṃ—",
  "sn48:66.1.4": "imāni kho, bhikkhave, pañcindriyāni. ",
  "sn48:66.1.5": "Imesaṃ kho, bhikkhave, pañcannaṃ indriyānaṃ bhāvitattā bahulīkatattā satta phalā sattānisaṃsā pāṭikaṅkhā. ",
  "sn48:66.1.6": "Katame satta phalā sattānisaṃsā? ",
  "sn48:66.1.7": "Diṭṭheva dhamme paṭikacca aññaṃ ārādheti, ",
  "sn48:66.1.8": "no ce diṭṭheva dhamme paṭikacca aññaṃ ārādheti, atha maraṇakāle aññaṃ ārādheti. ",
  "sn48:66.1.9": "No ce diṭṭheva dhamme aññaṃ ārādheti, no ce maraṇakāle aññaṃ ārādheti, atha pañcannaṃ orambhāgiyānaṃ saṃyojanānaṃ parikkhayā antarāparinibbāyī hoti, ",
  "sn48:66.1.10": "upahaccaparinibbāyī hoti, ",
  "sn48:66.1.11": "asaṅkhāraparinibbāyī hoti, ",
  "sn48:66.1.12": "sasaṅkhāraparinibbāyī hoti, ",
  "sn48:66.1.13": "uddhaṃsoto hoti akaniṭṭhagāmī. ",
  "sn48:66.1.14": "Imesaṃ kho, bhikkhave, pañcannaṃ indriyānaṃ bhāvitattā bahulīkatattā ime satta phalā sattānisaṃsā pāṭikaṅkhā”ti. ",
  "sn48:66.1.15": "Chaṭṭhaṃ. ",
  "sn48:67.0.1": "Saṃyutta Nikāya 48 ",
  "sn48:67.0.2": "7. Bodhipakkhiyavagga ",
  "sn48:67.0.3": "67. Paṭhamarukkhasutta ",
  "sn48:67.1.1": "“Seyyathāpi, bhikkhave, ye keci jambudīpakā rukkhā, jambū tesaṃ aggamakkhāyati; ",
  "sn48:67.1.2": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāya. ",
  "sn48:67.1.3": "Katame ca, bhikkhave, bodhipakkhiyā dhammā? ",
  "sn48:67.1.4": "Saddhindriyaṃ, bhikkhave, bodhipakkhiyo dhammo, taṃ bodhāya saṃvattati. ",
  "sn48:67.1.5": "Vīriyindriyaṃ …pe… ",
  "sn48:67.1.6": "satindriyaṃ … ",
  "sn48:67.1.7": "samādhindriyaṃ … ",
  "sn48:67.1.8": "paññindriyaṃ bodhipakkhiyo dhammo, taṃ bodhāya saṃvattati. ",
  "sn48:67.1.9": "Seyyathāpi, bhikkhave, ye keci jambudīpakā rukkhā, jambū tesaṃ aggamakkhāyati; ",
  "sn48:67.1.10": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāyā”ti. ",
  "sn48:67.1.11": "Sattamaṃ. ",
  "sn48:68.0.1": "Saṃyutta Nikāya 48 ",
  "sn48:68.0.2": "7. Bodhipakkhiyavagga ",
  "sn48:68.0.3": "68. Dutiyarukkhasutta ",
  "sn48:68.1.1": "“Seyyathāpi, bhikkhave, ye keci devānaṃ tāvatiṃsānaṃ rukkhā, pārichattako tesaṃ aggamakkhāyati; ",
  "sn48:68.1.2": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāya. ",
  "sn48:68.1.3": "Katame ca, bhikkhave, bodhipakkhiyā dhammā? ",
  "sn48:68.1.4": "Saddhindriyaṃ, bhikkhave, bodhipakkhiyo dhammo, taṃ bodhāya saṃvattati. ",
  "sn48:68.1.5": "Vīriyindriyaṃ …pe… ",
  "sn48:68.1.6": "satindriyaṃ … ",
  "sn48:68.1.7": "samādhindriyaṃ … ",
  "sn48:68.1.8": "paññindriyaṃ bodhipakkhiyo dhammo, taṃ bodhāya saṃvattati. ",
  "sn48:68.1.9": "Seyyathāpi, bhikkhave, ye keci devānaṃ tāvatiṃsānaṃ rukkhā, pārichattako tesaṃ aggamakkhāyati; ",
  "sn48:68.1.10": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāyā”ti. ",
  "sn48:68.1.11": "Aṭṭhamaṃ. ",
  "sn48:69.0.1": "Saṃyutta Nikāya 48 ",
  "sn48:69.0.2": "7. Bodhipakkhiyavagga ",
  "sn48:69.0.3": "69. Tatiyarukkhasutta ",
  "sn48:69.1.1": "“Seyyathāpi, bhikkhave, ye keci asurānaṃ rukkhā, cittapāṭali tesaṃ aggamakkhāyati; ",
  "sn48:69.1.2": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāya. ",
  "sn48:69.1.3": "Katame ca, bhikkhave, bodhipakkhiyā dhammā? ",
  "sn48:69.1.4": "Saddhindriyaṃ, bhikkhave, bodhipakkhiyo dhammo, taṃ bodhāya saṃvattati …pe… paññindriyaṃ bodhipakkhiyo dhammo, taṃ bodhāya saṃvattati. ",
  "sn48:69.1.5": "Seyyathāpi, bhikkhave, ye keci asurānaṃ rukkhā, cittapāṭali tesaṃ aggamakkhāyati; ",
  "sn48:69.1.6": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāyā”ti. ",
  "sn48:69.1.7": "Navamaṃ. ",
  "sn48:70.0.1": "Saṃyutta Nikāya 48 ",
  "sn48:70.0.2": "7. Bodhipakkhiyavagga ",
  "sn48:70.0.3": "70. Catuttharukkhasutta ",
  "sn48:70.1.1": "“Seyyathāpi, bhikkhave, ye keci supaṇṇānaṃ rukkhā, kūṭasimbalī tesaṃ aggamakkhāyati; ",
  "sn48:70.1.2": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāya. ",
  "sn48:70.1.3": "Katame ca, bhikkhave, bodhipakkhiyā dhammā? ",
  "sn48:70.1.4": "Saddhindriyaṃ, bhikkhave, bodhipakkhiyo dhammo, taṃ bodhāya saṃvattati …pe… paññindriyaṃ bodhipakkhiyo dhammo, taṃ bodhāya saṃvattati. ",
  "sn48:70.1.5": "Seyyathāpi, bhikkhave, ye keci supaṇṇānaṃ rukkhā, kūṭasimbalī tesaṃ aggamakkhāyati; ",
  "sn48:70.1.6": "evameva kho, bhikkhave, ye keci bodhipakkhiyā dhammā, paññindriyaṃ tesaṃ aggamakkhāyati, yadidaṃ—bodhāyā”ti. ",
  "sn48:70.1.7": "Dasamaṃ. ",
  "sn48:70.1.8": "Bodhipakkhiyavaggo sattamo. ",
  "sn48:70.2.1": "Saṃyojanā anusayā, ",
  "sn48:70.2.2": "pariññā āsavakkhayā; ",
  "sn48:70.2.3": "Dve phalā caturo rukkhā, ",
  "sn48:70.2.4": "vaggo tena pavuccatīti. ",
  "sn48:71-82.0.1": "Saṃyutta Nikāya 48 ",
  "sn48:71-82.0.2": "8. Gaṅgāpeyyālavagga ",
  "sn48:71-82.0.3": "71–82. Pācīnādisutta ",
  "sn48:71-82.1.1": "“Seyyathāpi, bhikkhave, gaṅgā nadī pācīnaninnā pācīnapoṇā pācīnapabbhārā; ",
  "sn48:71-82.1.2": "evameva kho, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro. ",
  "sn48:71-82.1.3": "Kathañca, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro? ",
  "sn48:71-82.1.4": "Idha, bhikkhave, bhikkhu saddhindriyaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ, ",
  "sn48:71-82.1.5": "vīriyindriyaṃ …pe… ",
  "sn48:71-82.1.6": "satindriyaṃ … ",
  "sn48:71-82.1.7": "samādhindriyaṃ … ",
  "sn48:71-82.1.8": "paññindriyaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ. ",
  "sn48:71-82.1.9": "Evaṃ kho, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro”ti. ",
  "sn48:71-82.1.10": "Dvādasamaṃ. ",
  "sn48:71-82.1.11": "Gaṅgāpeyyālavaggo aṭṭhamo. ",
  "sn48:71-82.2.1": "Cha pācīnato ninnā, ",
  "sn48:71-82.2.2": "cha ninnā ca samuddato; ",
  "sn48:71-82.2.3": "Dvete cha dvādasa honti, ",
  "sn48:71-82.2.4": "vaggo tena pavuccatīti. ",
  "sn48:83-92.0.1": "Saṃyutta Nikāya 48 ",
  "sn48:83-92.0.2": "9. Appamādavagga ",
  "sn48:83-92.0.3": "83. Appamādavagga ",
  "sn48:83-92.1.1": "(Appamādavaggo vitthāretabbo.) ",
  "sn48:83-92.2.1": "Tathāgataṃ padaṃ kūṭaṃ, ",
  "sn48:83-92.2.2": "mūlaṃ sārena vassikaṃ; ",
  "sn48:83-92.2.3": "Rājā candimasūriyā, ",
  "sn48:83-92.2.4": "vatthena dasamaṃ padanti. ",
  "sn48:93-104.0.1": "Saṃyutta Nikāya 48 ",
  "sn48:93-104.0.2": "10. Balakaraṇīyavagga ",
  "sn48:93-104.0.3": "93. Balakaraṇīyavagga ",
  "sn48:93-104.1.1": "(Balakaraṇīyavaggo vitthāretabbo.) ",
  "sn48:93-104.2.1": "Balaṃ bījañca nāgo ca, ",
  "sn48:93-104.2.2": "rukkho kumbhena sūkiyā; ",
  "sn48:93-104.2.3": "Ākāsena ca dve meghā, ",
  "sn48:93-104.2.4": "nāvā āgantukā nadīti. ",
  "sn48:105-114.0.1": "Saṃyutta Nikāya 48 ",
  "sn48:105-114.0.2": "11. Esanāvagga ",
  "sn48:105-114.0.3": "105. Esanāvagga ",
  "sn48:105-114.1.1": "(Esanāvaggo vitthāretabbo.) ",
  "sn48:105-114.2.1": "Esanā vidhā āsavo, ",
  "sn48:105-114.2.2": "Bhavo ca dukkhatā tisso; ",
  "sn48:105-114.2.3": "Khilaṃ malañca nīgho ca, ",
  "sn48:105-114.2.4": "Vedanā taṇhā tasinā cāti. ",
  "sn48:115-124.0.1": "Saṃyutta Nikāya 48 ",
  "sn48:115-124.0.2": "12. Oghavagga ",
  "sn48:115-124.0.3": "115–124. Oghādisutta ",
  "sn48:115-124.1.1": "“Pañcimāni, bhikkhave, uddhambhāgiyāni saṃyojanāni. ",
  "sn48:115-124.1.2": "Katamāni pañca? ",
  "sn48:115-124.1.3": "Rūparāgo, arūparāgo, māno, uddhaccaṃ, avijjā—",
  "sn48:115-124.1.4": "imāni kho, bhikkhave, pañcuddhambhāgiyāni saṃyojanāni. ",
  "sn48:115-124.1.5": "Imesaṃ kho, bhikkhave, pañcannaṃ uddhambhāgiyānaṃ saṃyojanānaṃ abhiññāya pariññāya parikkhayāya pahānāya pañcindriyāni bhāvetabbāni. ",
  "sn48:115-124.1.6": "Katamāni pañca? ",
  "sn48:115-124.1.7": "Idha, bhikkhave, bhikkhu saddhindriyaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ …pe… paññindriyaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ. ",
  "sn48:115-124.1.8": "Imesaṃ kho, bhikkhave, pañcannaṃ uddhambhāgiyānaṃ saṃyojanānaṃ abhiññāya pariññāya parikkhayāya pahānāya imāni pañcindriyāni bhāvetabbānī”ti. ",
  "sn48:115-124.1.9": "Dasamaṃ. ",
  "sn48:115-124.1.10": "(Yathā maggasaṃyuttaṃ, tathā vitthāretabbaṃ.) ",
  "sn48:115-124.1.11": "Oghavaggo dvādasamo. ",
  "sn48:115-124.2.1": "Ogho yogo upādānaṃ, ",
  "sn48:115-124.2.2": "ganthā anusayena ca; ",
  "sn48:115-124.2.3": "Kāmaguṇā nīvaraṇā, ",
  "sn48:115-124.2.4": "khandhā oruddhambhāgiyāti. ",
  "sn48:125-136.0.1": "Saṃyutta Nikāya 48 ",
  "sn48:125-136.0.2": "13. Punagaṅgāpeyyālavagga ",
  "sn48:125-136.0.3": "125–136. Punapācīnādisutta ",
  "sn48:125-136.1.1": "“Seyyathāpi, bhikkhave, gaṅgā nadī pācīnaninnā pācīnapoṇā pācīnapabbhārā; ",
  "sn48:125-136.1.2": "evameva kho, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro. ",
  "sn48:125-136.1.3": "Kathañca, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro? ",
  "sn48:125-136.1.4": "Idha, bhikkhave, bhikkhu saddhindriyaṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ …pe… paññindriyaṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ. ",
  "sn48:125-136.1.5": "Evaṃ kho, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro”ti. ",
  "sn48:125-136.1.6": "Dvādasamaṃ. ",
  "sn48:125-136.1.7": "Gaṅgāpeyyālavaggo terasamo. ",
  "sn48:125-136.2.1": "Cha pācīnato ninnā, ",
  "sn48:125-136.2.2": "cha ninnā ca samuddato; ",
  "sn48:125-136.2.3": "Dvete cha dvādasa honti, ",
  "sn48:125-136.2.4": "vaggo tena pavuccatīti. ",
  "sn48:137-146.0.1": "Saṃyutta Nikāya 48 ",
  "sn48:137-146.0.2": "13. Punagaṅgāpeyyālavagga ",
  "sn48:137-146.0.3": "137. Punaappamādavagga ",
  "sn48:137-146.0.4": "On Display: Title of Section Only ",
  "sn48:147-158.0.1": "Saṃyutta Nikāya 48 ",
  "sn48:147-158.0.2": "13. Punagaṅgāpeyyālavagga ",
  "sn48:147-158.0.3": "147. Punabalakaraṇīyavagga ",
  "sn48:147-158.0.4": "On Display: Title of Section Only ",
  "sn48:159-168.0.1": "Saṃyutta Nikāya 48 ",
  "sn48:159-168.0.2": "14. Punaesanāvagga ",
  "sn48:159-168.0.3": "159. Punaesanāvagga ",
  "sn48:159-168.1.1": "(Appamādavagga-balakaraṇīyavagga-esanāvaggā vitthāretabbā.) ",
  "sn48:169-178.0.1": "Saṃyutta Nikāya 48 ",
  "sn48:169-178.0.2": "15. Punaoghavagga ",
  "sn48:169-178.0.3": "169–178. punaoghādisutta ",
  "sn48:169-178.1.1": "“Pañcimāni, bhikkhave, uddhambhāgiyāni saṃyojanāni. ",
  "sn48:169-178.1.2": "Katamāni pañca? ",
  "sn48:169-178.1.3": "Rūparāgo, arūparāgo, māno, uddhaccaṃ, avijjā—",
  "sn48:169-178.1.4": "imāni kho, bhikkhave, pañcuddhambhāgiyāni saṃyojanāni. ",
  "sn48:169-178.1.5": "Imesaṃ kho, bhikkhave, pañcannaṃ uddhambhāgiyānaṃ saṃyojanānaṃ abhiññāya pariññāya parikkhayāya pahānāya pañcindriyāni bhāvetabbāni. ",
  "sn48:169-178.1.6": "Katamāni pañca? ",
  "sn48:169-178.1.7": "Idha, bhikkhave, bhikkhu saddhindriyaṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ. Vīriyindriyaṃ …pe… satindriyaṃ … samādhindriyaṃ … paññindriyaṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ. ",
  "sn48:169-178.1.8": "Imesaṃ kho, bhikkhave, pañcannaṃ uddhambhāgiyānaṃ saṃyojanānaṃ abhiññāya pariññāya parikkhayāya pahānāya imāni pañcindriyāni bhāvetabbānī”ti. ",
  "sn48:169-178.1.9": "Oghavaggo sattarasamo. ",
  "sn48:169-178.2.1": "Ogho yogo upādānaṃ, ",
  "sn48:169-178.2.2": "ganthā anusayena ca; ",
  "sn48:169-178.2.3": "Kāmaguṇā nīvaraṇā, ",
  "sn48:169-178.2.4": "khandhā oruddhambhāgiyāti. ",
  "sn48:169-178.2.5": "Indriyasaṃyuttaṃ catutthaṃ. "
}