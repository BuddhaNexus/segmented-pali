{
  "anya-e0905n4:0": "Cūḷavaggapāḷi",
  "anya-e0905n4:1": "1. Kambakkhandhaka",
  "anya-e0905n4:2": "Pucchā – bhaṇḍanādikārakassa āvuso bhikkhuno tajjanīyakammaṁ kātuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:3": "Vissajjanā – sāvatthiyaṁ bhante paṇḍukalohitake bhikkhū ārabbha anuññātaṁ, paṇḍukalohitakā bhante bhikkhū attanā bhaṇḍanakārakā kalahakārakā vivādakārakā bhassakārakā saṅghe adhikaraṇakārakā, yepi caññe bhikkhū bhaṇḍanakārakā kalahakārakā vivādakārakā bhassakārakā saṅghe adhikaraṇakārakā te upasaṅkamitvā evamāhaṁsu ‘‘mā kho tumhe āyasmanto eso ajesi, balavābalavaṁ paṭimantetha, tumhe tena paṇḍitatarā ca byattatarā ca bahussutatarā ca alamattatarā ca, mā cassa bhāyittha, mayampi tumhākaṁ pakkhā bhavissāmā’’ti, tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṁvattanti. Tasmiṁ bhante vatthusmiṁ anuññātaṁ.",
  "anya-e0905n4:4": "Pucchā – tajjanīyakammakatassa āvuso bhikkhuno katisu vattesu sammā vattantassa taṁ kammaṁ paṭippassambhetuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:5": "Vissajjanā – aṭṭhārasasu bhante vattesu sammā vattantassa tajjanīyakammakatassa bhikkhuno taṁ kammaṁ paṭippassambhetuṁ bhagavatā sāvatthiyaṁ anuññātaṁ, teyeva paṇḍukalohitakā bhikkhū saṅghena tajjanīyakammakatā sammā vattitvā saṅghaṁ upasaṅkamitvā yāciṁsu, tasmiṁ bhante vatthusmiṁ anuññātaṁ.",
  "anya-e0905n4:6": "Pucchā – bālassa āvuso abyattassa āpattibahulassa anapadānassa gihisaṁsaṭṭhassa ananulomikehi gihisaṁsaggehi niyassakammaṁ kātuṁ kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:7": "Vissajjanā – sāvatthiyaṁ bhante āyasmantaṁ seyyasakaṁ ārabbha paññattaṁ, āyasmā bhante seyyasako bālo ahosi abyatto āpattibahulo anapadāno gihisaṁsaṭṭho vihāsi ananulomikehi gihisaṁsaggehi, tasmiṁ bhante vatthusmiṁ paññattaṁ.",
  "anya-e0905n4:8": "Pucchā – niyassakammakatassa āvuso bhikkhuno katisu vattesu sammā vattantassa taṁ kammaṁ paṭippassambhetuṁ bhagavatā anuññātaṁ.",
  "anya-e0905n4:9": "Vissajjanā – aṭṭhārasasu bhante vattesu sammā vattantassa niyassa kammakatassa bhikkhuno taṁ kammaṁ paṭippassambhetuṁ bhagavatā anuññātaṁ, na upasampādetabbaṁ, na nissayo dātabbo, na sāmaṇero upaṭṭhāpetabbo, na bhikkhunovādakasammuti sāditabbā, sammatenapi bhikkhuniyo na ovaditabbā, evamādīsu bhante aṭṭhārasasu vattesu sammā vattantassa niyassakammakatassa bhikkhuno taṁ kammaṁ paṭippassambhetuṁ bhagavatā anuññātaṁ.",
  "anya-e0905n4:10": "Pucchā – kuladūsakassa āvuso pāpasamācārassa bhikkhuno pabbājanīyakammaṁ kātuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:11": "Vissajjanā – sāvatthiyaṁ bhante assajipunabbasuke bhikkhū ārabbha anuññātaṁ, assajipunabbasukā bhante bhikkhū kīṭāgirismiṁ kuladūsakā ahesuṁ pāpasamācārā, tasmiṁ bhante vatthusmiṁ anuññātaṁ.",
  "anya-e0905n4:12": "Pucchā – paṭisāraṇīyakammaṁ āvuso pucchāmi, saddhaṁ āvuso pasannaṁ gahapatiṁ dāyakaṁ kārakaṁ saṅghupaṭṭhākaṁ hīnena khuṁsentassa bhikkhuno paṭisāraṇīyakammaṁ kātuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:13": "Vissajjanā – sāvatthiyaṁ bhante āyasmantaṁ sudhammaṁ ārabbha anuññātaṁ, bhagavati bhante sāvatthiyaṁ viharati āyasmā sudhammo macchikāsaṇḍe cittaṁ gahapatiṁ saddhaṁ pasannaṁ dāyakaṁ kārakaṁ saṅghupaṭṭhākaṁ hīnena khuṁsesi hīnena vambhesi, tasmiṁ bhante vatthusmiṁ anuññātaṁ.",
  "anya-e0905n4:14": "Tenahi bhikkhave saṅgho sudhammassa bhikkhuno paṭisāraṇīyakammaṁ karotu ‘‘citto te gahapati khamāpetabbo’’ti –",
  "anya-e0905n4:15": "Pucchā – paṭisāraṇīyakammakatassa āvuso bhikkhuno anudūtaṁ dātuñca tena anudūtena saddhiṁ gantvā yathākhuṁsitaṁ gahapatiṁ khamāpetuṁ ca bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:16": "Vissajjanā – sāvatthiyaṁ bhante āyasmantaṁyeva sudhammaṁ ārabbha anuññātaṁ, āyasmā bhante sudhammo macchikāsaṇḍaṁ gantvā maṅkubhūto nāsakkhi cittaṁ gahapatiṁ khamāpetuṁ, tasmiṁ bhante vatthusmiṁ anuññātaṁ.",
  "anya-e0905n4:17": "Pucchā – paṭisāraṇīyakammakatassa āvuso bhikkhuno katisu vattesu sammā vattantassa taṁ kammaṁ paṭippassambhetuṁ bhagavatā anuññātaṁ.",
  "anya-e0905n4:18": "Vissajjanā – aṭṭhārasasu bhante vattesu sammā vattantassa paṭisāraṇīya kammakatassa bhikkhuno taṁ kammaṁ paṭippassambhetuṁ bhagavatā anuññātaṁ.",
  "anya-e0905n4:19": "Pucchā – āpattiṁ āvuso āpajjitvā taṁ āpattiṁ passituṁ vā paṭikātuṁ vā na icchantassa bhikkhuno āpattiyā adassane vā appaṭikamme vā ukkhepanīyakammaṁ kātuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:20": "Vissajjanā – kosambiyaṁ bhante āyasmantaṁ channattheraṁ ārabbha paññattaṁ, āyasmā bhante channo āpattiṁ āpajjitvā na icchi taṁ āpattiṁ passituṁ vā paṭikātuṁ vā, tasmiṁ bhante vatthusmiṁ paññattaṁ.",
  "anya-e0905n4:21": "Pucchā – āpattiyā āvuso adassanena vā appaṭikamme vā ukkhepanīya kammakatena bhikkhunā katisu vattesu sammā vattitabbaṁ.",
  "anya-e0905n4:22": "Vissajjanā – tecattālīsāya bhante vattesu sammā vattitabbaṁ.",
  "anya-e0905n4:23": "Pucchā – ukkhepanīyakammakatassa āvuso bhikkhuno sammā vattantassa taṁ kammaṁ paṭippassambhetuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:24": "Vissajjanā – kosambiyaṁ bhante āyasmantaṁyeva channaṁ ārabbha anuññātaṁ, āyasmā bhante channo saṅghena āpattiyā adassane vā appaṭikamme vā ukkhepanīyakammakato sammā vattesi lomaṁpātesi netthāraṁ vattesi saṅghaṁ upasaṅkamitvā tassa kammassa paṭippassaddhiyā yāci, tasmiṁ bhante vatthusmiṁ anuññātaṁ.",
  "anya-e0905n4:25": "Pucchā – pāpikaṁ āvuso diṭṭhiṁ gahetvā taṁ diṭṭhiṁ na paṭinissajjantassa pāpikāya diṭṭhiyā appaṭinissagge ukkhepanīyakammaṁ kātuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:26": "Vissajjanā – sāvatthiyaṁ bhante ariṭṭhaṁ bhikkhuṁ gaddhabādhipubbaṁ ārabbha paññattaṁ, bhagavati bhante sāvatthiyaṁ viharati ariṭṭhassa nāma bhikkhuno gaddhabādhipubbassa evarūpaṁ pāpakaṁ diṭṭhigataṁ uppannaṁ ahosi ‘‘tathāhaṁ bhagavatā dhammaṁ desitaṁ ājānāmi, yathāyeme antarāyikā dhammā vuttā bhagavatā, te paṭisevato nālaṁ antarāyāyā’’ti, tasmiṁ bhante vatthusmiṁ paññattaṁ.",
  "anya-e0905n4:27": "Pucchā – pāpikāya āvuso diṭṭhiyā appaṭinissagge ukkhepanīyakammakatena bhikkhunā katisu vattesu sammā vattitabbaṁ.",
  "anya-e0905n4:28": "Vissajjanā – tecattālīsāya bhante vattesu sammā vattitabbaṁ.",
  "anya-e0905n4:29": "Pucchā – kammakkhandhakaṁ pucchissaṁ, sanidāni saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:30": "Vissajjanā – kammakkhandhakaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:31": "2. Pārivāsikakkhandhaka",
  "anya-e0905n4:32": "Pucchā – pārivāsikassa āvuso pakatattānaṁ bhikkhūnaṁ abhivādanādīni sādiyantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:33": "Vissajjanā – sāvatthiyaṁ bhante pārivāsike bhikkhū ārabbha paññattaṁ, pārivāsikā bhante bhikkhū sādiyiṁsu pakatattānaṁ bhikkhūnaṁ abhivādanādīni, tasmiṁ bhante vatthusmiṁ paññattaṁ.",
  "anya-e0905n4:34": "Pucchā – pārivāsikena āvuso bhikkhunā katisu vattesu sammā vattitabbaṁ.",
  "anya-e0905n4:35": "Vissajjanā – pārivāsikena bhante bhikkhunā catunavutiyā vattesu sammā vattitabbaṁ.",
  "anya-e0905n4:36": "Pucchā – pārivāsikaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:37": "Vissajjanā – pārivāsikaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:38": "3. Samuccayakkhandhaka",
  "anya-e0905n4:39": "Pucchā – samuccayaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:40": "Vissajjanā – samuccayaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:41": "4. Samathakkhandhaka",
  "anya-e0905n4:42": "Pucchā – asammukhībhūtānaṁ āvuso bhikkhūnaṁ tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā kammaṁ karontassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:43": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū asammukhībhūtānaṁ bhikkhūnaṁ kammaṁ akaṁsu tajjanīyampi niyassampi pabbājanīyampi paṭisāraṇīyampi ukkhepanīyampi, tasmiṁ bhante vatthusmiṁ paññattaṁ.",
  "anya-e0905n4:44": "Pucchā – sativepullapattassa āvuso bhikkhuno sativinayaṁ dānaṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:45": "Vissajjanā – rājagahe bhante mettiyabhūmajake bhikkhū ārabbha anuññātaṁ mettiyabhūmajakā bhante bhikkhū āyasmantaṁ dabbaṁ mallaputtaṁ amūlikāya sīlavipattiyā anuddhaṁsesuṁ, tasmiṁ bhante vatthusmiṁ anuññātaṁ.",
  "anya-e0905n4:46": "Pucchā – katipanāvuso ettha dhammikāni sativinayadānāni.",
  "anya-e0905n4:47": "Vissajjanā – pañcimāni bhante dhammikāni sativinayassa dānāni, suddho hoti bhikkhu anāpattiko, anuvadanti ca naṁ, yācati ca, tassa saṅgho sativinayaṁ deti dhammena samaggena, imāni kho bhante pañca dhammikāni sati vinayassa dānāni.",
  "anya-e0905n4:48": "Pucchā – amūḷhassa āvuso bhikkhuno amūḷhavinayaṁ dātuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:49": "Vissajjanā – rājagahe bhante sambahule bhikkhū ārabbha anuññātaṁ, sambahulā bhante bhikkhū gaggaṁ bhikkhuṁ ummattakena cittavipariyāsakatena ajjhāciṇṇena āpattiyā codesuṁ ‘‘saratā yasmā evarūpiṁ āpattiṁ āpajjitā’’ti, so evaṁ vadeti ‘‘ahaṁ kho āvuso ummattako ahosi cittavipariyāsakato, tena me ummattakena cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ, nāhaṁ taṁ sarāmi, mūḷhena me etaṁ kata’’nti. Evampi naṁ vuccamānā codenteva ‘‘saratā yasmā evarūpiṁ āpattiṁ āpajjitā’’ti, tasmiṁ bhante vatthusmiṁ anuññātaṁ.",
  "anya-e0905n4:50": "Pucchā – kati āvuso adhammikāni amūḷhavinayassa dānāni, vibhajitvā kathehi.",
  "anya-e0905n4:51": "Vissajjanā – tīṇi bhante adhammikāni amūḷhavinayassa dānāni, idha bhante bhikkhu āpattiṁ āpanno hoti, tamenaṁ codeti saṅgho vā sambahulā vā ekapuggalo vā ‘‘saratāyasmā evarūpiṁ āpattiṁ āpajjitā’’ti, so saramānova evaṁ vadeti ‘‘na kho ahaṁ āvuso sarāmi evarūpiṁ āpattiṁ āpajjitā’’ti. Añño saramānova evaṁ vadeti ‘‘sarāmi kho ahaṁ āvuso yathā supinantenā’’ti. Añño anummattakova ummattakālayaṁ karoti ‘‘ahampi kho evaṁ karomi, tumhepi evaṁ karotha, mayhampi etaṁ kappati, tumhākampetaṁ kappatī’’ti. Esaṁ saṅgho amūḷhavinayaṁ deti, adhammikaṁ bhante amūḷhavinayassa dānaṁ. Imāni kho bhante tīṇi adhammikāni amūḷhavinayassa dānāni.",
  "anya-e0905n4:52": "Pucchā – kati āvuso dhammikāni amūḷhavinayassa dānāni, vibhajitvā kathehi.",
  "anya-e0905n4:53": "Vissajjanā – tīṇi bhante dhammikāni amūḷhavinayassa dānāni, idha bhante bhikkhu ummattako hoti cittavipariyāsakato tena ummattakena cittavipariyāsakatena bahuṁ assāmaṇakaṁ ajjhāciṇṇaṁ hoti bhāsitaparikkantaṁ, tamenaṁ codeti saṅgho vā sambahulā vā ekapuggalo vā ‘‘saratāyasmā evarūpiṁ āpattiṁ āpajjitā’’ti, so assaramānova evaṁ vadeti ‘‘na kho ahaṁ āvuso sarāmi evarūpiṁ āpattiṁ āpajjitā’’ti. Aññopi assaramānova evaṁ vadeti ‘‘sarāmi kho ahaṁ āvuso yathā supinantenā’’ti. Aññopi ummattakova ummattakālayaṁ karoti ‘‘ahampi evaṁ karomi, tumhepi evaṁ karotha, mayhampi etaṁ kappati, tumhākampetaṁ kappatī’’ti. Esaṁ bhante tiṇṇaṁ bhikkhūnaṁ saṅgho amūḷhavinayaṁ deti, dhammikaṁ bhante amūḷhavinayassa dānaṁ. Imāni kho bhante tīṇi dhammikāni amūḷhavinayassa dānāni.",
  "anya-e0905n4:54": "Pucchā – appaṭiññāya āvuso bhikkhūnaṁ tajjanīyādīni kammāni karontassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:55": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū appaṭiññāya bhikkhūnaṁ kammāni akaṁsu tajjanīyādīni, tasmiṁ bhante vatthusmiṁ paññattaṁ.",
  "anya-e0905n4:56": "Pucchā – kathaṁ āvuso adhammikaṁ hoti paṭiññātakaraṇaṁ.",
  "anya-e0905n4:57": "Vissajjanā – aññathā bhante āpattiṁ āpajjantassa aññathā paṭijānantassa yathā so paṭijānāti, tathā saṅgho kāreti, evaṁ kho bhante adhammikaṁ hoti paṭiññātakaraṇaṁ.",
  "anya-e0905n4:58": "Pucchā – kathaṁ āvuso dhammikaṁ hoti paṭiññātakaraṇaṁ.",
  "anya-e0905n4:59": "Vissajjanā – yaṁ bhante āpattiṁ āpajjantassa tameva paṭijānantassa teneva saṅgho kāreti, evaṁ kho bhante dhammikaṁ paṭiññātakaraṇaṁ.",
  "anya-e0905n4:60": "Pucchā – yebhuyyasikāya āvuso adhikaraṇaṁ vūpasametuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:61": "Vissajjanā – rājagahe bhante sambahule bhikkhū ārabbha anuññātaṁ, sambahulā bhante bhikkhū bhaṇḍanajātā kalahajātā vivādāpannā aññamaññaṁ mukhasattīhi vitudantā vihariṁsu, na sakkonti taṁ adhikaraṇaṁ vūpasametuṁ, tasmiṁ bhante vatthusmiṁ anuññātaṁ.",
  "anya-e0905n4:62": "Pucchā – kathaṁ āvuso adhikaraṇaṁ yebhuyyasikāya vūpasametabbaṁ.",
  "anya-e0905n4:63": "Vissajjanā – pañcahi bhante aṅgehi samannāgato bhikkhu salākaggāhāpako sammannitabbo, tena bhante salākaggāhāpakena salākā gāhātabbā yathā bahutarā bhikkhū dhammavādino vadanti tathā taṁ adhikaraṇaṁ vūpasametabbaṁ, evaṁ kho bhante yebhuyyasikāya adhikaraṇaṁ vūpasametabbaṁ.",
  "anya-e0905n4:64": "Pucchā – kati āvuso adhammikā salākaggāhā.",
  "anya-e0905n4:65": "Vissajjanā – dasa bhante adhammikā salākaggāhā, oramattakañca adhikaraṇaṁ hoti, na ca gatigataṁ hoti, na ca saritasāritaṁ hoti, jānāti ‘adhammavādī bahutarā’ti, appeva nāma adhammavādī bahutarā assūti, jānāti ‘saṅgho bhijjissatī’ti, appeva nāma saṅgho bhijjeyyāti, adhammena gaṇhanti, vaggā gaṇhanti, na ca yathādiṭṭhiyā gaṇhanti, ime kho bhante dasa adhammikā kalākaggāhā.",
  "anya-e0905n4:66": "Pucchā – kati āvuso dhammikā salākaggāhā.",
  "anya-e0905n4:67": "Vissajjanā – dasa bhante dhammikā salākaggāhā vuttavipariyāyena.",
  "anya-e0905n4:68": "Pucchā – pāpussannassa āvuso bhikkhussa tassa pāpiyasikā kammaṁ kātuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:69": "Vissajjanā – rājagahe bhante upavāḷaṁ bhikkhuṁ ārabbha paññattaṁ, upavāḷo bhante bhikkhu saṅghamajjhe āpattiyā anuyuñjiyamāno avajānitvā paṭijānāti, paṭijānitvā avajānāti, aññenaññaṁ paṭicarati, sampajānamusā bhāsati, tasmiṁ bhante vatthusmiṁ paññattaṁ.",
  "anya-e0905n4:70": "Pucchā – kati āvuso dhammikāni tassapāpiyasikā kammassa karaṇāni.",
  "anya-e0905n4:71": "Vissajjanā – pañcimāni bhante dhammikāni tassapāpiyasikā kammassa karaṇāni. Asuci ca hoti, alajjī ca, sānuvādo ca, tassa saṅgho tassapāpiyasikā kammaṁ karoti dhammena samaggena, imāni kho bhante pañca dhammikāni tassa pāpiyasikā kammassa karaṇāni.",
  "anya-e0905n4:72": "Pucchā – tassa pāpiyasikākammakatena āvuso bhikkhunā katisu vattesu sammā vattitabbaṁ.",
  "anya-e0905n4:73": "Vissajjanā – tassa pāpiyasikākammakatena bhante bhikkhunā aṭṭhārasasu vattesu sammā vattitabbaṁ. Na upasampādetabbaṁ, na nissayo dātabbo, na sāmaṇero upaṭṭhāpetabbo, evamādīsu bhante aṭṭhārasasu vattesu sammā vattitabbaṁ.",
  "anya-e0905n4:74": "Pucchā – kati āvuso adhikaraṇāni samathehi vūpasametabbāni.",
  "anya-e0905n4:75": "Vissajjanā – cattārimāni bhante adhikaraṇāni samathehi vūpasametabbāni, vivādādhikaraṇaṁ anuvādādhikaraṇaṁ āpattādhikaraṇaṁ kiccādhikaraṇaṁ, imāni bhante cattāri adhikaraṇāni samathehi vūpasametabbāni.",
  "anya-e0905n4:76": "Pucchā – kiṁ āvuso vivādādhikaraṇassa mūlaṁ.",
  "anya-e0905n4:77": "Vissajjanā – cha bhante vivādamūlāni vivādādhikaraṇassa mūlaṁ, tīṇipi akusalamūlāni vivādādhikaraṇassa mūlaṁ, tīṇipi kusalamūlāni vivādādhikaraṇassa mūlaṁ, idaṁ bhante vivādādhikaraṇassa mūlaṁ.",
  "anya-e0905n4:78": "Pucchā – kiṁ panāvuso anuvādādhikaraṇassa mūlaṁ.",
  "anya-e0905n4:79": "Vissajjanā – cha bhante anuvādamūlāni anuvādādhikaraṇassa mūlaṁ, tīṇipi akusalamūlāni anuvādādhikaraṇassa mūlaṁ, tīṇipi kusalamūlāni anuvādādhikaraṇassa mūlaṁ, kāyopi anuvādādhikaraṇassa mūlaṁ, vācāpi anuvādādhikaraṇassa mūlaṁ, idaṁ kho bhante anuvādādhikaraṇassa mūlaṁ.",
  "anya-e0905n4:80": "Pucchā – kiṁ panāvuso āpattādhikaraṇassa mūlaṁ.",
  "anya-e0905n4:81": "Vissajjanā – cha bhante āpattisamuṭṭhānā āpattādhikaraṇassa mūlaṁ, atti bhante āpatti kāyato samuṭṭhāti na vācato na cittato, atthi bhante āpatti vācato samuṭṭhāti na kāyato na cittato, atthi bhante āpatti kāyato ca vācato ca samuṭṭhāti na cittato, atthi bhante āpatti kāyato ca cittato ca samuṭṭhāti na vācato, atthi bhante āpatti vācato ca cittato ca samuṭṭhāti na kāyato, atthi bhante āpatti kāyato ca vācato ca cittato ca samuṭṭhāti, imāni bhante cha āpatti samuṭṭhānāni āpattādhikaraṇassa mūlaṁ.",
  "anya-e0905n4:82": "Pucchā – kiṁ panāvuso kiccādhikaraṇassa mūlaṁ.",
  "anya-e0905n4:83": "Vissajjanā – kiccādhikaraṇassa bhante ekaṁ mūlaṁ saṅgho.",
  "anya-e0905n4:84": "Pucchā – samathaṁ āvuso pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:85": "Vissajjanā – samathaṁ bhante vissajjissaṁ, sanidānaṁ saniddesaṁ. Samukkaṭṭhapadānaṁ bhante dve āpattiyo.",
  "anya-e0905n4:86": "5. Khuddakavatthukkhandhaka",
  "anya-e0905n4:87": "Pucchā – nahāyantena āvuso bhikkhunā rukkhe vā thambhe vā kuṭṭe vā kāyaṁ ugghaṁsentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:88": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū nahāyamānā rukkhepi thambhepi kuṭṭepi kāyaṁ ugghaṁsesuṁ, tasmiṁ bhante vatthusmiṁ paññattaṁ.",
  "anya-e0905n4:89": "Pucchā – gandhabbahatthakena vā āvuso kuruvindakasuttiyā vā mallakena vā nahāyantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:90": "Vissajjanā – rājagahe bhbhante chabbaggiyeva bhikkhū ārabbha paññattaṁ, chabbaggiyā bhante bhikkhū gandhabbahatthakenapi kuruvindakasuttiyāpi mallakenapi nahāyiṁsu, tasmiṁ bhante vatthusmiṁ paññattaṁ.",
  "anya-e0905n4:91": "Pucchā – pāṇinā āvuso parikammaṁ kātuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:92": "Vissajjanā – rājagahe bhante sambahule bhikkhū ārabbha anuññātaṁ, sambahulā bhante bhikkhū piṭṭhiparikammaṁ kātuṁ kukkuccāyiṁsu, tasmiṁ bhante vatthusmiṁ anuññātaṁ.",
  "anya-e0905n4:93": "Pucchā – vallikaṁ vā āvuso pāmaṅgaṁ vā kaṇṭhasuttakaṁ vā kaṭisuttakaṁ vā ovaṭṭikaṁ vā kāyuraṁ vā hatthābharaṇaṁ vā aṅgulimuddikaṁ vā dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:94": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū vallikādīni dhāresuṁ, tasmiṁ bhante vatthusmiṁ paññattaṁ.",
  "anya-e0905n4:95": "Pucchā – dīghe āvuso kese dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:96": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū dīghe kese dhāresuṁ, tasmiṁ bhante vatthusmiṁ paññattaṁ.",
  "anya-e0905n4:97": "Pucchā – kocchenavā āvuso phaṇakenavā hatthaphaṇakenavā kese osaṇṭhentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:98": "Vissajjanā – rājagahe bhante chabbaggiyeva bhikkhū ārabbha paññattaṁ, chabbaggiyā bhante bhikkhū kocchādīhi kese osaṇṭhesuṁ, tasmiṁ bhante vatthusmiṁ paññattaṁ.",
  "anya-e0905n4:99": "Pucchā – ādāse vā āvuso udakapatte vā mukhanimittaṁ olokentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:100": "Vissajjanā – rājagahe bhante chabbaggiyeva bhikkhū ārabbha paññattaṁ, chabbaggiyā bhante bhikkhū ādāsepi udakapattepi mukhanimittaṁ olokesuṁ, tasmiṁ bhante vatthusmiṁ paññattaṁ.",
  "anya-e0905n4:101": "Pucchā – ābādhapaccayā panāvuso ādāse vā udakapatte vā mukhanimittaṁ oloketuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:102": "Vissajjanā – rājagahe bhante aññataraṁ bhikkhuṁ ārabbha anuññātaṁ, bhagavati bhante rājagahe viharati aññatarassa bhikkhuno mukhe vaṇo ahosi, so bhikkhū etadavoca ‘‘kīdiso me āvuso vaṇo’’ti, bhikkhū evamāhaṁsu ‘‘ediso te āvuso vaṇo’’ti, so na saddahati, tasmiṁ bhante vatthusmiṁ anuññātaṁ.",
  "anya-e0905n4:103": "Pucchā – mukhālepanādīni āvuso karontassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:104": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū mukhālepanādīni akaṁsu, tasmiṁ bhante vatthusmiṁ paññattaṁ.",
  "anya-e0905n4:105": "Pucchā – naccaṁ vā āvuso gītaṁ vā vāditaṁ vā dassanāya gacchantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:106": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante naccampi gītampi vāditampi dassanāya gacchiṁsu, tasmiṁ bhante vatthusmiṁ paññattaṁ.",
  "anya-e0905n4:107": "Pucchā – kathaṁ āvuso naccādīni passantassa āpatti hoti, kathaṁ pana anāpatti.",
  "anya-e0905n4:108": "Vissajjanā – naccaṁ vā bhante gītaṁ vā vāditaṁ vā dassanāya gacchati āpatti dukkaṭassa, yattha ṭhito passati vā suṇāti vā āpatti dukkaṭassa , dassanūpacāraṁ vijahitvā punappunaṁ passati āpatti dukkaṭassa, ārāme ṭhitassa passato anāpatti, vihārato pana vihāraṁ passissāmīti gacchato āpattiyeva, yattha ṭhito passati vā suṇāti vā āpatti dukkaṭassa, āsanasālāya nisinno passati anāpatti, passissāmīti vuṭṭhahitvā gacchati āpatti dukkaṭassa, yattha ṭhito passati vā suṇāti vā āpatti dukkaṭassa, patipathaṁ gacchanto passati anāpatti, gīvaṁ parivattetvā passato pana āpatti bhante.",
  "anya-e0905n4:109": "Pucchā – āyatakena āvuso gītassarena dhammaṁ gāyantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:110": "Vissajjanā – rājagahe bhante chabbaggiye bhikkhū ārabbha paññattaṁ, chabbaggiyā bhante bhikkhū āyatakena gītassarena dhammaṁ gāyiṁsu, tasmiṁ bhante vatthusmiṁ paññattaṁ.",
  "anya-e0905n4:111": "Pucchā – dārupattaṁ āvuso dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:112": "Vissajjanā – rājagahe bhante āyasmantaṁ piṇḍolabhāradvājaṁ ārabbha paññattaṁ, āyasmā bhante piṇḍolabhāradvājo chavassa dārupattassa kāraṇā gihīnaṁ uttarimanussadhammaṁ iddhipāṭihāriyaṁ dasseti, tasmiṁ bhante vatthusmiṁ paññattaṁ.",
  "anya-e0905n4:113": "Na ca bhikkhave dārupatto dhāretabbo, yo dhāreyya āpatti dukkaṭassa –",
  "anya-e0905n4:114": "Pucchā – bhagavatā āvuso uccāvace patte paṭikkhipitvā ayo patto bhūmipattoti imeyeva dve pattā kattha anuññātā, kaṁ ārabbha kismiṁ vatthusmiṁ anuññātā.",
  "anya-e0905n4:115": "Vissajjanā – rājagahe bhante chabbaggiye bhikkhū ārabbha anuññātā, chabbaggiyā bhante bhikkhū uccāvace patte dhāresuṁ sovaṇṇamayā rūpiyamayā, tasmiṁ bhante vatthusmiṁ anuññātā.",
  "anya-e0905n4:116": "Pucchā – sodakaṁ āvuso pattaṁ paṭisāmentassa ca otāpentassaca uṇhe pattaṁ nidahantassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:117": "Vissajjanā – rājagahe bhante sambahule bhikkhū ārabbha paññattaṁ, sambahulā bhante bhikkhū sodakaṁ pattaṁ paṭisāmesuṁ, otāpesuṁ, uṇhe pattaṁ nidahiṁsu, tasmiṁ bhante vatthusmiṁ paññattaṁ.",
  "anya-e0905n4:118": "Pucchā – chavasīsapattaṁ āvuso dhārentassa ca sabbapaṁsukūlikassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:119": "Vissajjanā – rājagahe bhante aññataraṁ bhikkhuṁ ārabbha paññattaṁ, aññataro bhante bhikkhu sabbapaṁsukūliko ahosi, so chavasīsassa pattaṁ dhāresi, aññatarā itthī passitvā bhītā vissaramakāsi ‘‘abhuṁ me pisāco vatāya’’nti, tasmiṁ bhante vatthusmiṁ paññattaṁ.",
  "anya-e0905n4:120": "Pucchā – calakāni vā āvuso aṭṭhikāni vā ucchiṭṭhodakaṁ vā pattena nīharantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:121": "Vissajjanā – rājagahe bhante sambahule bhikkhū ārabbha paññattaṁ, sambahulā bhante bhikkhū calakānipi aṭṭhikānipi ucchiṭṭho dakampi pattena nīhariṁsu, tasmiṁ bhante vatthusmiṁ paññattaṁ.",
  "anya-e0905n4:122": "Pucchā – upāhanatthavikā āvuso bhagavatā kattha anuññātā, kaṁ ārabbha kismiṁ vatthusmiṁ anuññātā.",
  "anya-e0905n4:123": "Vissajjanā – antarā ca bhante rājagahaṁ antarā ca vesāliṁ aññataraṁ bhikkhuṁ ārabbha anuññātā, aññataro bhante bhikkhu upāhanāyo kāyabandhanena bandhitvā gāmaṁ piṇḍāya pāvisi, aññataro upāsako taṁ bhikkhuṁ abhivādento upāhanāyo sīsena ghaṭṭeti, so bhikkhu maṅku ahosi, tasmiṁ bhante vatthusmiṁ anuññātā.",
  "anya-e0905n4:124": "Pucchā – addhānamaggappaṭipannena āvuso parissāvanaṁ yāciyamānena na dadantassa ca appaṭissāvanakena addhānaṁ paṭipajjantassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:125": "Vissajjanā – antarā ca bhante rājagahaṁ antarā ca vesāliṁ aññataraṁ bhikkhuṁ ārabbha paññattaṁ, aññataro bhante bhikkhu parissāvanaṁ yāciyamāno na adāsi, tasmiṁ bhante vatthusmiṁ paññattaṁ.",
  "anya-e0905n4:126": "Pucchā – pupphābhikiṇṇe āvuso sayane sayantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:127": "Vissajjanā – vesāliyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū pupphābhikiṇṇesu sayanesu sayiṁsu, tasmiṁ bhante vatthusmiṁ paññattaṁ.",
  "anya-e0905n4:128": "Pucchā – ekabhājane vā āvuso bhuñjantānaṁ ekathālake vā pivantānaṁ ekattharaṇapāvuraṇānaṁ vā tuvaṭṭānaṁ dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:129": "Vissajjanā – vesāliyaṁ bhante chabbaggiyeva bhikkhū ārabbha paññattaṁ, chabbaggiyā bhante bhikkhū ekabhājanepi bhuñjiṁsu, ekathālakepi piviṁsu, ekamañcakepi tuvaṭṭesuṁ, ekattharaṇāpi tuvaṭṭesuṁ, ekapāvuraṇāpi tuvaṭṭesuṁ, ekattharaṇapāvuraṇāpi, tasmiṁ bhante vatthusmiṁ paññattaṁ.",
  "anya-e0905n4:130": "Pucchā – cāmaribījaniṁ āvuso paṭikkhipitvā tisso bījaniyo bhagavatā kattha anuññātā, kismiñca vatthusmiṁ anuññātā.",
  "anya-e0905n4:131": "Vissajjanā – sāvatthiyaṁ bhante anuññātā, sāvatthiyaṁ bhante bhagavati viharati saṅghassa cāmaribījanī uppannā ahosi, bhagavato etamatthaṁ ārocesuṁ, tasmiṁ bhante vatthusmiṁ anuññātā.",
  "anya-e0905n4:132": "Na bhikkhave cāmaribījanī dhāretabbā, yo dhāreyya, āpatti dukkaṭassa. Anujānāmi bhikkhave tisso bījaniyo vākamayaṁ usīramayaṁ morapiñchā mayaṁ.",
  "anya-e0905n4:133": "Pucchā – dīghe āvuso nakhe dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:134": "Vissajjanā – sāvatthiyaṁ bhante aññataraṁ bhikkhuṁ ārabbha paññattaṁ, aññataro bhante bhikkhu dīghe nakhe dhāresi, tasmiṁ bhante vatthusmiṁ paññattaṁ.",
  "anya-e0905n4:135": "Pucchā – kattarikāya āvuso kese chedāpentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:136": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū kattarikāya kese chindiṁsu, tasmiṁ bhante vatthusmiṁ paññattaṁ.",
  "anya-e0905n4:137": "Pucchā – dīghe āvuso nāsikālome dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:138": "Vissajjanā – sāvatthiyaṁ bhante sambahule bhikkhū ārabbha paññattaṁ, sambahulā bhante bhikkhū dīghāni nāsikālomāni dhāresuṁ, tasmiṁ bhante vatthusmiṁ paññattaṁ.",
  "anya-e0905n4:139": "Pucchā – uccāvacā āvuso kaṇṇamalaharaṇiyo paṭikkhipitvā dasa kaṇṇamalaharaṇiyo bhagavatā kattha anuññātā, kaṁ ārabbha kismiṁ vatthusmiṁ anuññātā.",
  "anya-e0905n4:140": "Vissajjanā – sāvatthiyaṁ bhante chabbaggiye bhikkhū ārabbha anuññātā, chabbaggiyā bhante bhikkhū uccāvacā kaṇṇamalaharaṇiyo dhāresuṁ sovaṇṇamayaṁ rūpiyamayaṁ, tasmiṁ bhante vatthusmiṁ anuññātā.",
  "anya-e0905n4:141": "Pucchā – saṅghāṭipallatthikāya nisīdantassa āvuso dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:142": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū saṅghāṭipallatthikāya nisīdiṁsu, saṅghāṭiyā pattā lujjiṁsu, tasmiṁ bhante vatthusmiṁ paññattaṁ.",
  "anya-e0905n4:143": "Pucchā – akāyabandhanena āvuso gāmaṁ pavisantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:144": "Vissajjanā – sāvatthiyaṁ bhante aññataraṁ bhikkhuṁ ārabbha paññattaṁ, aññataro bhante bhikkhu akāyabandhano gāmaṁ piṇḍāya pāvisi, tasmiṁ bhante vatthusmiṁ paññattaṁ.",
  "anya-e0905n4:145": "Pucchā – gihinivatthaṁ āvuso nivāsentassa ca, gihipārutaṁ pārupantassa ca, saṁvelliyaṁ nivāsentassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:146": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū gihinivatthaṁ nivāsiṁsu, gihipārutampi pārupiṁsu, saṁvelliyampi nivāsiṁsu, tasmiṁ bhante vatthusmiṁ paññattaṁ.",
  "anya-e0905n4:147": "Pucchā – ubhato kājaṁ āvuso dhārentassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:148": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū ubhato kājaṁ dhāresuṁ, tasmiṁ bhante vatthusmiṁ paññattaṁ.",
  "anya-e0905n4:149": "Pucchā – lokāyataṁ āvuso pariyāpuṇantassa ca vācentassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:150": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū lokāyataṁ pariyāpuṇiṁsupi vācesumpi, tasmiṁ bhante vatthusmiṁ paññattaṁ.",
  "anya-e0905n4:151": "Pucchā – tiracchānavijjaṁ āvuso pariyāpuṇantassa ca vācentassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:152": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū tiracchānavijjaṁ pariyāpuṇiṁsupi vācesumpi, tasmiṁ bhante vatthusmiṁ paññattaṁ.",
  "anya-e0905n4:153": "Pucchā – khipite āvuso ‘‘jīvā’’tivadantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:154": "Vissajjanā – sāvatthiyaṁ bhante sambahule bhikkhū ārabbha paññattaṁ, bhagavā bhante mahatiyā parisāya parivuto dhammaṁ desento khipi, bhikkhū ‘‘jīvatu bhante bhagavā, jīvatu sugatoti’’ uccāsaddaṁ mahāsaddaṁ akaṁsu, tena saddena dhammakathā antarā ahosi, tasmiṁ bhante vatthusmiṁ paññattaṁ.",
  "anya-e0905n4:155": "Pucchā – ārāme āvuso passāvavaccānaṁ tahaṁ tahaṁ karaṇaṁ paṭikkhipitvā ekamantaṁ kātuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:156": "Vissajjanā – sāvatthiyaṁ bhante sambahule bhikkhū ārabbha paññattaṁ, sambahulā bhante bhikkhū ārāme tahaṁ tahaṁ passāvaṁ akaṁsu, tahaṁ tahaṁ vaccaṁ akaṁsu, ārāmo dussi, tasmiṁ bhante vatthusmiṁ paññattaṁ.",
  "anya-e0905n4:157": "Khuddakavatthukkhandhaka",
  "anya-e0905n4:158": "Pucchā – khuddakavatthuṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:159": "Vissajjanā – khuddakaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante tisso āpattiyo.",
  "anya-e0905n4:160": "6. Senāsanakkhandhaka",
  "anya-e0905n4:161": "Pucchā – pañca āvuso leṇāni bhagavatā kattha anuññātāni, kaṁ ārabbha kismiṁ vatthusmiṁ anuññātāni.",
  "anya-e0905n4:162": "Vissajjanā – rājagahe bhante sambahule bhikkhū ārabbha anuññātāni, sambahulā bhante bhikkhū bhagavantaṁ upasaṅkamitvā etadavocuṁ ‘‘rājagahako bhante seṭṭhī vihāre kārāpetukāmo, kathaṁ nu kho bhante paṭipajjitabba’’nti, tasmiṁ bhante vatthusmiṁ anuññātāni.",
  "anya-e0905n4:163": "Pucchā – kathaṁ āvuso vihārā paṭhamaṁ uppannā, kathañca te patiṭṭhāpi tā.",
  "anya-e0905n4:164": "Vissajjanā – ekāheneva bhante rājagahakena seṭṭhinā chaṭṭhivihārā patiṭṭhāpitā, te idha bhante saṭṭhivihārā buddhappamukhassa āgatānāgatassa cātuddisassa saṅghassa patiṭṭhāpitā.",
  "anya-e0905n4:165": "Pucchā – vihāre āvuso paṭibhānakammaṁ paṭikkhipitvā mālākammādīni bhagavatā kattha anuññātāni, kaṁ ārabbha kismiṁ vatthusmiṁ anuññātāni.",
  "anya-e0905n4:166": "Vissajjanā – rājagahe bhante chabbaggiye bhikkhū ārabbha anuññātāni. Chabbaggiyā bhante bhikkhū vihāre paṭibhānacittaṁ kārāpesuṁ itthirūpakaṁ purisarūpakaṁ, tasmiṁ bhante vatthusmiṁ anuññātāni.",
  "anya-e0905n4:167": "Pucchā – yathāvuḍḍhaṁ āvuso abhivādanādīni ca aggāsanādīni ca anujānitvā saṅghikaṁ yathāvuḍḍhaṁ paṭibāhantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:168": "Vissajjanā – antarā ca bhante vesāliṁ antarā ca sāvatthiṁ chabbaggiyānaṁ bhikkhūnaṁ antevāsike bhikkhū ārabbha paññattaṁ, chabbaggiyānaṁ bhante bhikkhūnaṁ antevāsikā bhikkhū buddhappamukhassa saṅghassa purato purato gantvā vihāre paṭiggahesuṁ, seyyāyo paṭiggahesuṁ ‘‘idaṁ amhākaṁ upajjhāyānaṁ bhavissati, idaṁ amhākaṁ ācariyānaṁ bhavissati, idaṁ amhākaṁ bhavissatī’’ti, tasmiṁ bhante vatthusmiṁ paññattaṁ.",
  "anya-e0905n4:169": "Pucchā – ekena āvuso dve paṭibāhantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:170": "Vissajjanā – sāvatthiyaṁ bhante āyasmantaṁ upanandaṁ sakyaputtaṁ ārabbha paññattaṁ, āyasmā bhante upanando sakyaputto eko dve paṭibāhi, tasmiṁ bhante vatthusmiṁ paññattaṁ.",
  "anya-e0905n4:171": "Pucchā – navakena āvuso uddisantena samake vā āsane nisīdituṁ uccatare vā dhammagāravena, therena pana bhikkhunā uddisāpentena samake vā āsane nisīdituṁ nīcatare vā dhammagāravena bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:172": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulā bhante bhikkhū āyasmato upālissa santike vinayaṁ pariyāpuṇiṁsu, āyasmā bhante upāli ṭhitakova uddisati therānaṁ bhikkhūnaṁ gāravena, tattha bhante therā ceva bhikkhū kilamiṁsu āyasmā ca upāli kilami, tasmiṁ bhante vatthusmiṁ anuññātaṁ.",
  "anya-e0905n4:173": "Pucchā – tivassantarena āvuso saha nisīdituṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:174": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulānaṁ bhante bhikkhūnaṁ etadahosi ‘‘kittāvatānu kho samānāsaniko hotī’’ti, tasmiṁ bhante vatthusmiṁ anuññātaṁ.",
  "anya-e0905n4:175": "Pucchā – mañce ca āvuso pīṭhe ca dvinnaṁyeva nisīdituṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:176": "Vissajjanā – sāvatthiyaṁ bhante sambahule samānāsanike ārabbha paññattaṁ, sambahulā bhante bhikkhū samānāsanikā mañce nisīditvā mañcaṁ bhindiṁsu, pīṭhe nisīditvā pīṭhaṁ bhindiṁsu, tasmiṁ bhante vatthusmiṁ anuññātaṁ.",
  "anya-e0905n4:177": "Pucchā – dīghāsane panāvuso asamānāsanikehipi nisīdituṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:178": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulā bhante bhikkhū dīghāsane asamānāsanikehi saha nisīdituṁ kukkuccāyiṁsu, tasmiṁ bhante vatthusmiṁ anuññātaṁ.",
  "anya-e0905n4:179": "Pucchā – pañca āvuso avissajjiyāni bhagavatā kattha paññattāni, kaṁ ārabbha kismiṁ vatthusmiṁ paññattāni.",
  "anya-e0905n4:180": "Vissajjanā – sāvatthiyaṁ bhante sambahule bhikkhū ārabbha paññattāni, sambahulā bhante bhikkhū saṅghikaṁ senāsanaṁ vissajjesuṁ, tasmiṁ bhante vatthusmiṁ paññattaṁ.",
  "anya-e0905n4:181": "Pucchā – pañca āvuso avebhaṅgiyāni bhagavatā kattha paññattāni, kaṁ ārabbha kismiṁ vatthusmiṁ paññattāni.",
  "anya-e0905n4:182": "Vissajjanā – kīṭāgirismiṁ bhante assajipunabbasuke bhikkhū ārabbha paññattāni, assajipunabbasukā bhante bhikkhū saṅghikaṁ senāsanaṁ vibhajiṁsu, tasmiṁ bhante vatthusmiṁ paññattāni.",
  "anya-e0905n4:183": "Pucchā – aññatra paribhogaṁ āvuso aññatra paribhuñjantassa dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:184": "Vissajjanā – āḷaviyaṁ bhante sambahule bhikkhū ārabbha paññattaṁ, sambahulā bhante bhikkhū aññatarassa upāsakassa vihāraparibhogaṁ senāsanaṁ aññatra paribhuñjiṁsu, tasmiṁ bhante vatthusmiṁ paññattaṁ.",
  "anya-e0905n4:185": "Pucchā – adhotehi ca āvuso allehi ca pādehi senāsanaṁ akkamantassa ca saupāhanena senāsanaṁ akkamantassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:186": "Vissajjanā – āḷaviyaṁ bhante sambahule bhikkhū ārabbha paññattaṁ, sambahulā bhante bhikkhū adhotehi pādehi senāsanaṁ akkamiṁsu, allehi ca pādehi senāsanaṁ akkamiṁsu, saupāhanāpi senāsanaṁ akkamiṁsu, senāsanaṁ dussi, tasmiṁ bhante vatthusmiṁ paññattaṁ.",
  "anya-e0905n4:187": "Pucchā – parikammakatāya āvuso bhūmiyā niṭṭhubhantassa ca parikammakataṁ bhittiṁ apassayantassa ca dukkaṭaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:188": "Vissajjanā – āḷaviyaṁ bhante sambahuleva bhikkhū ārabbha paññattaṁ, sambahulā bhante bhikkhū parikammakatāya bhūmiyā niṭṭhubhiṁsu, parikammakataṁ bhittiṁ apassayiṁsu, tasmiṁ bhante vatthusmiṁ paññattaṁ.",
  "anya-e0905n4:189": "Pucchā – senāsanakkhandhakaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:190": "Vissajjanā – senāsanakkhandhakaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante tisso āpattiyo.",
  "anya-e0905n4:191": "7. Saṅghatedakakkhandhaka",
  "anya-e0905n4:192": "Pucchā – kathaṁ āvuso channaṁ sakyakumārānaṁ saha upālikappakena pabbajjā ahosi, kathañca nesaṁ viseso udapādi.",
  "anya-e0905n4:193": "Vissajjanā – bhagavā bhante upāliṁ kappakaṁ paṭhamaṁ pabbājesi, pacchā te sakyakumāre, atha bhante āyasmā bhaddiyo teneva antaravassena tisso vijjā sacchākāsi, āyasmā anuruddho dibbacakkhuṁ uppādesi, āyasmā ānando sotāpattiphalaṁ sacchākāsi, devadatto pothujjanikaṁ iddhiṁ abhinipphādesi. Evaṁ kho bhante channaṁ sakyakumārānaṁ upālikappakena saha pabbajjā ahosi, evañca pana bhante tesaṁ visesādhigamo ahosi.",
  "anya-e0905n4:194": "Pakāsanīya",
  "anya-e0905n4:195": "Pucchā – pakāsanīyakammaṁ āvuso kātuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:196": "Vissajjanā – rājagahe bhante devadattaṁ ārabbha paññattaṁ, devadatto bhante ‘‘sarājikāya maṁ bhagavā parisāya kheḷāsakavādena apasādeti, sāriputtamoggallāneva ukkaṁsatī’’ti kupito anattamano bhagavati āghātaṁ bandhi, tasmiṁ bhante vatthusmiṁ paññattaṁ.",
  "anya-e0905n4:197": "Pakāsanīya",
  "anya-e0905n4:198": "Pucchā – devadattassa āvuso pakāsanīyakammaṁ kārāpetvā kathaṁ bhagavā pakāsetuṁ āṇāpesi.",
  "anya-e0905n4:199": "Vissajjanā – bhagavā bhante devadattassa pakāsanīyakammaṁ kātuṁ paññapetvā āyasmantaṁ sāriputtaṁ āmantesi ‘‘tena hi tvaṁ sāriputta devadattaṁ rājagahe pakāsehī’’ti, evaṁ kho bhante devadattassa pakāsanīyakammaṁ katvā devadattaṁ rājagahe pakāsetuṁ bhagavā āṇāpesi.",
  "anya-e0905n4:200": "Devadatta",
  "anya-e0905n4:201": "Pucchā – kathaṁ āvuso devadattena duṭṭhacittena vadhakacittena tathā gatassa ruhiraṁ uppādetvā paṭhamaṁ ānantariyaṁ kammaṁ upacitaṁ.",
  "anya-e0905n4:202": "Vissajjanā – bhagavā bhante gijjhakūṭassa pabbatassa chāyāyaṁ caṅkami, atha bhante devadatto gijjhakūṭaṁ pabbataṁ āruhitvā mahatiṁ silaṁ pavijjhi ‘‘imāya samaṇaṁ gotamaṁ jīvitā voropessāmī’’ti, atha kho bhante dve pabbatakūṭāni samāgantvā taṁ silaṁ sampaṭicchiṁsu, tato papatikā uppatitvā bhagavato pāde ruhiraṁ uppādesi. Evaṁ kho bhante devadattena duṭṭhena vadhakacittena tathāgatassa ruhiraṁ uppādetvā paṭhamaṁ ānantariyakammaṁ upacitaṁ.",
  "anya-e0905n4:203": "Pucchā – kulesu āvuso tikabhojanaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:204": "Vissajjanā – rājagahe bhante devadattaṁ ārabbha paññattaṁ, devadatto bhante parihīnalābhasakkāro sapariso kulesu viññāpetvā viññāpetvā bhuñji, tasmiṁ bhante vatthusmiṁ paññattaṁ.",
  "anya-e0905n4:205": "Pucchā – alaṁ devadatta, mā te rucci saṅghabhedo, garuko kho devadatta saṅghabhedotiādiko āvuso ovādo bhagavatā kattha dinno, kismiṁ vatthusmiṁ dinno.",
  "anya-e0905n4:206": "Vissajjanā – rājagahe bhante devadattaṁ ārabbha dinno, devadatto bhante saṅghabhedāya parakkami cakkabhedāya, tasmiṁ bhante vatthusmiṁ dinno.",
  "anya-e0905n4:207": "Alaṁ devadatta, mā te rucci saṅghabhedo, garuko kho devadatta saṅghabhedo –",
  "anya-e0905n4:208": "Pucchā – ‘‘sukaraṁ sādhunā sādhuṁ, sādhuṁ pāpena dukkaraṁ. Pāpaṁ pāpena sukaraṁ, pāpamariyehi dukkara’’nti- āvuso idaṁ udānaṁ bhagavatā kattha udānitaṁ, kaṁ ārabbha kismiṁ vatthusmiṁ udānitaṁ.",
  "anya-e0905n4:209": "Vissajjanā – rājagahe bhante devadattaṁyeva ārabbha udānitaṁ, āyasmā bhante ānando pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisi, atha kho bhante devadatto yenāyasmā ānando tenupasaṅkami, upasaṅkamitvā āyasmantaṁ ānandaṁ etadavoca ‘‘ajjatagge dānāhaṁ āvuso ānanda aññatreva bhagavatā aññatreva bhikkhusaṅghā uposathaṁ karissāmi saṅghakammaṁ karissāmī’’ti, tasmiṁ bhante vatthusmiṁ udānitaṁ.",
  "anya-e0905n4:210": "Sukaraṁ sādhunā sādhuṁ, sādhuṁ pāpena dukkaraṁ;",
  "anya-e0905n4:211": "Pāpaṁ pāpena sukaraṁ, pāpamariyehi dukkaraṁ.",
  "anya-e0905n4:212": "Pucchā – bhedānuvattakānaṁ āvuso bhikkhūnaṁ thullaccayaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:213": "Vissajjanā – rājagahe bhante sambahule bhikkhū ārabbha paññattaṁ, āyasmā bhante sāriputto bhagavantaṁ upasaṅkamitvā etadavoca ‘‘sādhu bhante bhedānuvattakā bhikkhū puna upasampajjeyyu’’nti, tasmiṁ bhante vatthusmiṁ paññattaṁ.",
  "anya-e0905n4:214": "‘‘Sādhu bhante bhedānuvattakā bhikkhū puna upasampajjeyyu’’nti –",
  "anya-e0905n4:215": "Pucchā – kittāvatā nu kho āvuso saṅgharāji hoti no ca saṅghabhedo, kittāvatā ca pana saṅgharāji ceva hoti saṅghabhedo ca.",
  "anya-e0905n4:216": "Vissajjanā – ekato bhante eko hoti, ekato dve catuttho anussāveti, salākaṁ gāheti ‘‘ayaṁ dhammo ayaṁ vinayo idaṁ satthusāsanaṁ imaṁ gaṇhatha imaṁ rocethāti’’, eteneva bhante nayena catunnaṁ vā pañcannaṁ vā channaṁ vā sattannaṁ vā aṭṭhannaṁ vā saṅgharāji hoti, no ca saṅghabhedo, ekato bhante cattāro honti, ekato cattāro, navamo anussāveti, salākaṁ gāheti ‘‘ayaṁ dhammo ayaṁ vinayo idaṁ satthusāsanaṁ imaṁ gaṇhatha imaṁ rocethā’’ti, evaṁ kho bhante saṅgharāji ceva hoti saṅghabhedo ca. Evaṁ kho bhante saṅgharāji hoti, no ca saṅghabhedo, evañca pana bhante saṅgharāji ceva hoti saṅghabhedo ca.",
  "anya-e0905n4:217": "Pucchā – kittāvatā nu kho āvuso saṅgho bhinno hoti.",
  "anya-e0905n4:218": "Vissajjanā – idha bhante bhikkhū adhammādiṁ dhammādīnīti dīpenti, te imehi aṭṭhārasahi vatthūhi apakassanti, avapakassanti, āveniṁ uposathaṁ karonti, āveniṁ pavāraṇaṁ karonti, āveniṁ saṅghakammaṁ karonti, evaṁ kho bhante saṅgho bhinno hoti.",
  "anya-e0905n4:219": "Pucchā – kittāvatā nu kho āvuso saṅgho samaggo hoti.",
  "anya-e0905n4:220": "Vissajjanā – idha bhante bhikkhū adhammaṁ adhammoti dīpenti, dhammaṁ dhammoti dīpenti, avinayaṁ avinayoti dīpenti…pe… duṭṭhullaṁ āpattiṁ duṭṭhullā āpattīti dīpenti, aduṭṭhullaṁ āpattiṁ aduṭṭhullā āpattīti dīpenti, te imehi aṭṭhārasahi vatthūhi na apakassanti, na avapakassanti, na āveniṁ uposathaṁ karonti, na āveniṁ pavāraṇaṁ karonti, na āveniṁ saṅghakammaṁ karonti, ettāvatā kho bhante saṅgho samaggo hoti.",
  "anya-e0905n4:221": "Pucchā – samaggaṁ āvuso saṅghaṁ bhinditvā kiṁ so pasavati.",
  "anya-e0905n4:222": "Vissajjanā – samaggaṁ kho bhante saṅghaṁ bhinditvā kappaṭṭhitikaṁ kibbisaṁ pasavati, kappaṁ nirayamhi paccati.",
  "anya-e0905n4:223": "Pucchā – bhinnaṁ kho āvuso saṅghaṁ samaggaṁ katvā kiṁ so pasavati.",
  "anya-e0905n4:224": "Vissajjanā – bhinnaṁ kho bhante saṅghaṁ samaggaṁ katvā brahmaṁ puññaṁ pasavati, kappaṁ saggamhi modati.",
  "anya-e0905n4:225": "Pucchā – saṅghabhedaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:226": "Vissajjanā – saṅghabhedaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante dve āpattiyo.",
  "anya-e0905n4:227": "8. Vattakkhandhaka",
  "anya-e0905n4:228": "Pucchā – āgantukānaṁ āvuso bhikkhūnaṁ vattaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:229": "Vissajjanā – sāvatthiyaṁ bhante sambahule āgantuke bhikkhū ārabbha paññattaṁ, āgantukā bhante bhikkhū saupāhanāpi ārāmaṁ pavisiṁsu, chattapaggahitāpi ārāmaṁ pavisiṁsu, oguṇṭhitāpi ārāmaṁ pavisiṁsu, sīsepi cīvaraṁ karitvā ārāmaṁ pavisiṁsu, pānīyenapi pāde doviṁsu, vuḍḍhatarepi āvāsike bhikkhū nābhivādesuṁ, napi senāsanaṁ pucchiṁsu, tasmiṁ bhante vatthusmiṁ ‘‘tena hi bhikkhave āgantukānaṁ bhikkhūnaṁ vattaṁ paññapessāmi, yathā āgantukehi bhikkhūhi sammā vattitabbaṁ, āgantukena bhikkhave bhikkhunā idāni ārāmaṁ pavisissāmīti upāhanā omuñcitvā nīcaṁ katvā papphoṭetvā gahetvā chattaṁ apanāmetvā sīsaṁ vivaritvā sīse cīvaraṁ khandhe katvā sādhukaṁ ataramānena ārāmo pavisitabbo’’ evamādinā bhante āgantukānaṁ bhikkhūnaṁ vattaṁ paññattaṁ.",
  "anya-e0905n4:230": "Pucchā – āvāsikānaṁ āvuso bhikkhūnaṁ vattaṁ bhagavatā kattha kaṁ ārabbha kismiṁ vatthusmiṁ paññattaṁ, kathañca pana paññattaṁ.",
  "anya-e0905n4:231": "Vissajjanā – sāvatthiyaṁ bhante sambahule āvāsike bhikkhū ārabbha paññattaṁ, sambahulā bhante āvāsikā bhikkhū āgantuke bhikkhū disvā neva āsanaṁ paññapesuṁ, na pādodakaṁ pādapīṭhaṁ pādakathalikaṁ upanikkhipiṁsu, na paccuggantvā pattacīvaraṁ paṭiggahesuṁ, na senāsanaṁ paññapesuṁ, tasmiṁ bhante vatthusmiṁ paññattaṁ, tasmiṁ bhante vatthusmiṁ –",
  "anya-e0905n4:232": "‘‘Āvāsikena bhikkhave bhikkhunā āgantukaṁ bhikkhuṁ vuḍḍhataraṁ disvā āsanaṁ paññapetabbaṁ, pādodakaṁ pādapīṭhaṁ pādakathalikaṁ upanikkhipitabbaṁ, paccuggantvā pattacīvaraṁ paṭiggahetabbaṁ pānīyena pucchitabbo’’ evamādinā bhante āvāsikānaṁ bhikkhūnaṁ vattaṁ bhagavatā paññattaṁ.",
  "anya-e0905n4:233": "Pucchā – gamikānaṁ āvuso bhikkhūnaṁ vattaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ, kathañcapana paññattaṁ.",
  "anya-e0905n4:234": "Vissajjanā – sāvatthiyaṁ bhante sambahule gamike bhikkhū ārabbha paññattaṁ, sambahulā bhante gamikā bhikkhū dārubhaṇḍaṁ mattikābhaṇḍaṁ appaṭisāmetvā dvāravātapānaṁ vivaritvā senāsanaṁ anāpucchā pakkamiṁsu, tasmiṁ bhante vatthusmiṁ ‘‘gamikena bhikkhave bhikkhunā dārubhaṇḍaṁ paṭisāmetvā dvāravātapānaṁ thaketvā senāsanaṁ āpucchā pakkamitabbaṁ’’ evamādinā bhante ākārena bhagavatā gamikānaṁ bhikkhūnaṁ vattaṁ paññattaṁ.",
  "anya-e0905n4:235": "Pucchā – bhattagge āvuso anumodituṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:236": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulā bhante bhikkhū bhattagge nānumodiṁsu, tasmiṁ bhante vatthusmiṁ anuññātaṁ.",
  "anya-e0905n4:237": "Pucchā – bhikkhūnaṁ āvuso bhattaggavattaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:238": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū dunnivatthā duppārutā anākappasampannā bhattaggaṁ gacchiṁsu, tasmiṁ bhante vatthusmiṁ ‘‘sace ārāme kālo ārocito hoti, timaṇḍalaṁ paṭicchādentena parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā dhovitvā pattaṁ gahetvā sādhukaṁ ataramānena gāmo pavisitabbo’’ti evamādinā bhante bhattaggavattaṁ paññattaṁ.",
  "anya-e0905n4:239": "Pucchā – bhikkhūnaṁ āvuso senāsanavattaṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ, kathañca taṁ paññattaṁ.",
  "anya-e0905n4:240": "Vissajjanā – sāvatthiyaṁ bhante chabbaggiye bhikkhū ārabbha paññattaṁ, chabbaggiyā bhante bhikkhū bhikkhūsu ajjhokāse cīvaraṁ karontesu paṭivāte aṅgaṇe senāsanaṁ papphoṭesuṁ, tasmiṁ bhante vatthusmiṁ ‘‘yasmiṁ vihāre viharati, sace so vihāro uklāpo hoti, sace ussahati sodhetabbo’’ti evamādinā bhante bhikkhūnaṁ senāsanavattaṁ bhagavatā paññattaṁ.",
  "anya-e0905n4:241": "Pucchā – samācāraṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:242": "Vissajjanā – samācāraṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:243": "9. Pātimokkhaṭṭhapanakkhandhaka",
  "anya-e0905n4:244": "Pucchā – sāpattikena āvuso pātimokkhaṁ suṇantassa pātimokkhaṁ ṭhapetuṁ bhagavatā kattha paññattaṁ, kaṁ ārabbha kismiṁ vatthusmiṁ paññattaṁ.",
  "anya-e0905n4:245": "Vissajjanā – sāvatthiyaṁ bhante aññataraṁ puggalaṁ dussīlaṁ pāpadhammaṁ ārabbha paññattaṁ, aññataro bhante puggalo dussīlo pāpadhammo tadahuposathe saṅghamajjhe nisinno ahosi, tasmiṁ bhante vatthusmiṁ paññattaṁ.",
  "anya-e0905n4:246": "Pucchā – ṭhapanaṁ āvuso pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:247": "Vissajjanā – ṭhapanaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante ekā āpatti.",
  "anya-e0905n4:248": "10. Bhikkhunikkhandhaka",
  "anya-e0905n4:249": "Pucchā – aṭṭhahi āvuso garudhammehi upasampadā bhagavatā kattha anuññātā, kassa anuññātā, kismiñca vatthusmiṁ anuññātā.",
  "anya-e0905n4:250": "Vissajjanā – vesāliyaṁ bhante mahāpajāpatiyā gotamiyā anuññātā, mahāpajāpati bhante gotamī sūnehi pādehi rajokiṇṇena gattena dukkhī dummanā assumukhī rudamānā bahidvārakoṭṭhake aṭṭhāsi, atha kho bhante āyasmā ānando mahāpajāpatiṁ gotamiṁ taṁ kāraṇaṁ pucchitvā bhagavantaṁ catukkhattuṁ yāci mātugāmassa tathāgatappavedite dhammavinaye āgārasmā anāgāriyaṁ pabbajjaṁ, tasmiṁ bhante vatthusmiṁ anuññātā.",
  "anya-e0905n4:251": "Pucchā – bhikkhūhi āvuso bhikkhuniyo upasampādetuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:252": "Vissajjanā – vesāliyaṁ bhante mahāpajāpatiṁ gotamiṁ ārabbha anuññātaṁ, mahāpajāpati bhante gotamī bhagavantaṁ etadavoca ‘‘kathāhaṁ bhante imāsu sākiyānīsu paṭipajjāmī’’ti, tasmiṁ bhante vatthusmiṁ anuññātaṁ.",
  "anya-e0905n4:253": "Pucchā – ekato upasampannāya āvuso bhikkhunisaṅghe visuddhāya bhikkhusaṅghe upasampādetuṁ bhagavatā kattha anuññātaṁ, kaṁ ārabbha kismiṁ vatthusmiṁ anuññātaṁ.",
  "anya-e0905n4:254": "Vissajjanā – sāvatthiyaṁ bhante sambahule bhikkhū ārabbha anuññātaṁ, sambahulā bhante bhikkhū bhikkhunīnaṁ antarāyike dhamme pucchiṁsu, upasampadāpekkhāyo vitthāyiṁsu, maṅkū ahesuṁ, na sakkhiṁsu vissajjetuṁ, tasmiṁ bhante vatthusmiṁ anuññātaṁ.",
  "anya-e0905n4:255": "Pucchā – bhikkhunikkhandhakaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:256": "Vissajjanā – bhikkhunikkhandhakaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante dve āpattiyo.",
  "anya-e0905n4:257": "11. Pañcasatikakkhandhaka",
  "anya-e0905n4:258": "Paṭhama saṁgāyanā",
  "anya-e0905n4:259": "Pucchā – pañcasatikaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:260": "Vissajjanā – pañcasatikaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante na katamā āpatti.",
  "anya-e0905n4:261": "12. Sattasatikakkhandhaka",
  "anya-e0905n4:262": "Dutiya saṁgāyanā",
  "anya-e0905n4:263": "Pucchā – sattasatikaṁ pucchissaṁ, sanidānaṁ saniddesaṁ. Samukkaṭṭhapadānaṁ āvuso kati āpattiyo.",
  "anya-e0905n4:264": "Vissajjanā – sattasatikaṁ vissajjissaṁ, sanidānaṁ saniddesaṁ. Samukkaṭṭhapadānaṁ bhante na katamā āpatti.",
  "anya-e0905n4:265": "Pucchā – kassa āvuso vacanaṁ.",
  "anya-e0905n4:266": "Vissajjanā – bhagavato bhante vacanaṁ arahato sammāsambuddhassa.",
  "anya-e0905n4:267": "Pucchā – ke āvuso sikkhanti.",
  "anya-e0905n4:268": "Vissajjanā – sekkhā ca bhante puthujjanakalyāṇakā ca sikkhanti.",
  "anya-e0905n4:269": "Pucchā – ke āvuso sikkhitasikkhā.",
  "anya-e0905n4:270": "Vissajjanā – arahanto bhante sikkhitasikkhā.",
  "anya-e0905n4:271": "Pucchā – kattha āvuso ṭhitaṁ.",
  "anya-e0905n4:272": "Vissajjanā – sikkhākāmesu bhante ṭhitaṁ.",
  "anya-e0905n4:273": "Pucchā – kenāvuso ābhataṁ.",
  "anya-e0905n4:274": "Vissajjanā – paramparāya bhante ābhataṁ."
}