{
  "anya-e1101n4:0": "Mahāsenavaggo",
  "anya-e1101n4:1": "31. Mahāsenarañño vatthumhi ayamānupubbīkathā",
  "anya-e1101n4:2": "Bhagavati parinibbute pāṭaliputtanagare mahāseno nāma rājā rajjaṁ kāresi dhammiko dhammarājā. So pana pitupitāmahādīnaṁ dhanarāsiṁ oloketvā ime imaṁ sāpateyyaṁ pahāya maccuno mukhamupagatā. Aho saṁsārikānaṁ aññāṇatā. Dhanaṁ ṭhapetvā attano vināsañca attānaṁ ṭhapetvā dhanavināsañca na jānantīti sampattiyā adhigamañca vināsaṁ cāti sabbaṁ cintetvā dhammañca sutvā paṭiladdhasaddho divase divase dasasahassānaṁ bhikkhūnaṁ madhurena annapānena santappento anekāni puññāni upacinanto ekadivasaṁ raho paṭisallino evaṁ cintesi. Evaṁ rājaniyogena janassa pīḷanaṁ katvā dinnadānato sahatthena kammaṁ katvā laddhena dinnadānaṁ mahapphalaṁ mahānisaṁsaṁ bhavissati, evaṁ mayā kātabbanti so suhadā maccassa rajjaṁ nīyyātetvā attano kaṇiṭṭhikaṁ ādāya kiñci ajānāpetvā aññataravesena nagarā nikkhamma uttaramadhuraṁ nāma nagaraṁ agamāsi, tattha mahāvibhavo eko seṭṭhi paṭivasati, te seṭṭhino samīpa mupagamma ṭhitā. Tena kimatthāyāgatāti vutte rājā tava gehe bhatiyā kammaṁ karissāmīti vatvā tenānuññāto tīṇi vassāni kamma makāsi, tato ekadivasaṁ seṭṭhi te disvā pakkositvā atīva tumhe sukhumālatarā. Tathāpi imasmiṁ gehe kammakaraṇena ciraṁ vasittha, ettakaṁ kālaṁ kismiñci kammepi kusītattaṁ na paññāyati. Pageva anācārampi, yāgubhattaṁ ṭhapetvā aññaṁ upakārampi mama santikā natthi, kenatthena kammaṁ karothāti pucchi. Rājā tassa vacanaṁ sutvā imasmiṁ janapade sālino manāpabhāvo bahuso sūyati. Tasmā sālīnamatthāya idhā gatamhāti āha, taṁ sutvā tesaṁ tuṭṭho seṭṭhi sālīnaṁ sakaṭasahassaṁ adāsi, rājā sāliṁlabhitvā seṭṭhino evamāha, bho imaṁ amhākaṁ nagaraṁ pāpethāti, taṁ sutvā seṭṭhi sādhūti vatvā sāliparipuṇṇasakaṭasahassaṁ rañño nagaraṁ pāpesi, rājā nagaraṁ gantvā seṭṭhissa nānāvaṇṇavatthahiraññasuvaṇṇādīhi sakaṭe pūretvā paṭipesetvā mettiṁ thiraṁ katvā ābhatavīhayo rājagehe sannicayamakāsi, atha rājā katipāhaccayena musalaṁ paggayha sahattheneva vīhiṁ koṭṭeti, koṭṭitakoṭṭitaṁ kaṇiṭṭhikā papphoṭeti. Evaṁ ubhopi taṇḍulānaṁ mahantaṁ rāsiṁ katvā dārūdakādayo āharitvā ambilabhattaṁ pacitvā rājagehe pañcasataāsanāni paññāpetvā kālaṁ ugghosesuṁ, āgacchantu ayyā anukampaṁ upādāya mama gehe bhuñjantūti. Taṁ sutvā pañcasatā bhikkhū ākāsena āgamiṁsu, rājā te yāvadatthaṁ parivisi, tato tesaṁ antare piyaṁgudīpavāsī eko mahāsivatthero nāma bhattaṁ gahetvā ete maṁ passantūti adhiṭṭhahitvā ākāsena piyaṁgudīpaṁ gantvā bhattaṁ pañcasatānaṁ bhikkhūnaṁ datvā paribhuñci. Taṁ tassānubhāvena sabbesaṁ yāvadatthaṁ ahosi. Evaṁ appakenāpi deyyadhammena sappurisā dāyakānaṁ manaṁ pasādetvā patiṭṭhaṁ karontīti. Vuttañhi.",
  "anya-e1101n4:3": "1.",
  "anya-e1101n4:4": " Appakenapi medhāvī, dāyakānaṁ manaṁ pati;",
  "anya-e1101n4:5": "Saddhaṁ vaḍḍhenti candova, raṁsinā khīrasāgaraṁ.",
  "anya-e1101n4:6": "2.",
  "anya-e1101n4:7": " Aṭṭhāne na niyojentā, karontā neva sannidhiṁ;",
  "anya-e1101n4:8": "Paribhoga makatvāna, neva nāsenti paccayaṁ.",
  "anya-e1101n4:9": "3.",
  "anya-e1101n4:10": " Na pāpentāca theyyassa, na karontā tatheviṇaṁ;",
  "anya-e1101n4:11": "Vibhajanti susīlesu, sayaṁ bhutvāna sīlavāti.",
  "anya-e1101n4:12": "Atha rājā kaṇiṭṭhikāya saddhiṁ thattheva ṭhito piyaṁgudīpe paribhuñjante pañcasatabhikkhū disvā haṭṭho udaggo ahosi. Atha te aparabhāge attanā kataṁ dānavaraṁ anussarantā na cireneva ubhopi sotāpannā ahesuṁti.",
  "anya-e1101n4:13": "4.",
  "anya-e1101n4:14": " Na gaṇentāttano dukkhaṁ, vihāya mahatiṁ siriṁ;",
  "anya-e1101n4:15": "Āyatiṁbhavamicchantā, sujanevaṁ subhe ratā.",
  "anya-e1101n4:16": "5.",
  "anya-e1101n4:17": " Āyāsena kataṁ puññaṁ, mahantaphaladāyakaṁ;",
  "anya-e1101n4:18": "Iti mantvāna medhāvī, sahattheneva taṁ kareti.",
  "anya-e1101n4:19": "Mahāsenarañño vatthuṁ pathamaṁ.",
  "anya-e1101n4:20": "32. Suvaṇṇatilakāya vatthumhi ayamānupubbīkathā",
  "anya-e1101n4:21": "Laṅkādīpe kira anurādhapuranagare eko mātugāmo ekāmātugāmātivā ekāmātugāmotivā katthaci saddhāsampannā niccaṁ abhayuttaracetiye pupphapūjaṁ karoti, athekadivasaṁ sā attano dhītuyā saddhiṁ tasmiṁ cetiye pupphapūjanatthāya pupphapūjatthāya itikatthaci gantvā pupphāsanasālāya udakaṁ apassantī dhītu hatthe pupphacaṅgoṭakaṁ ṭhapetvā ghaṭa mādāya pokkharaṇiṁ agamāsi, tato sā dārikā mātari anāgatāyayeva anāgateyeva itisabbattha adhotāsane pupphamuṭṭhiṁgahetvā maṇḍalaṁ katvā pūjetvā evaṁ patthanamakāsi. Tathā hi.",
  "anya-e1101n4:22": "1.",
  "anya-e1101n4:23": " Mahāvīrassa dhīrassa, sayambhussa mahesino;",
  "anya-e1101n4:24": "Tilokaggassa nāthassa, bhagavantassa satthuno.",
  "anya-e1101n4:25": "2.",
  "anya-e1101n4:26": " Ya mahaṁ pūjayiṁ pupphaṁ, tassa kammassa vāhasā;",
  "anya-e1101n4:27": "Rūpīnaṁ pavarā hessaṁ, ārohapariṇāhavā.",
  "anya-e1101n4:28": "3.",
  "anya-e1101n4:29": " Maṁ disvā purisā sabbe, mucchantu kāmamucchitā;",
  "anya-e1101n4:30": "Niccharantu sarīrā me, raṁsimālīva raṁsiyo.",
  "anya-e1101n4:31": "4.",
  "anya-e1101n4:32": " Hadayaṅgamā kaṇṇasukhā, mañjubhāṇī subhā mama;",
  "anya-e1101n4:33": "Kinnarānaṁ yathā vāṇī, evameva pavattatūti.",
  "anya-e1101n4:34": "Athassā mātā āgamma adhotāsane pūjitāni pupphāni disvā kasmā caṇḍālī adhotāsane bhagavato pupphāni pūjesi, ayuttaṁ tayā katanti āha, taṁ sutvā sā mātuyā kujjhitvā tvaṁ caṇḍālīti akkosi, sā ettakaṁ puññāpuññaṁ katvā aparabhāge tato cutā jambudīpe uttaramadhurāyaṁ ekassa caṇḍālagandhabbabrāhmaṇassa dhītā hutvā nibbatti, uttamarūpadharā ahosi, tassā sarīrato meghamukhato vijjullatāviya raṁsiyo niccharanti. Samantā catuhatthaṭṭhāne sarīrappabhāya andhakāre vidhamati. Mukhato uppalagandho vāyati, kāyato candanagandho, tassā dvinnaṁ thanāna mantare suvaṇṇavaṇṇaṁ ekaṁ tilakaṁ ahosi, tena bālasuriyassa viya pabhā niccharati. Diṭṭhadiṭṭhā yebhuyyena ummattā viya kāmamadena visaññino honti, aho kusalākusalānaṁ ānubhāvo. Tathā hi.",
  "anya-e1101n4:35": "5.",
  "anya-e1101n4:36": " Yena sā kodhasāmātu, caṇḍālī iti bhāsitā;",
  "anya-e1101n4:37": "Tena sā āsi caṇḍālī, jegucchā hīnajātikā.",
  "anya-e1101n4:38": "6.",
  "anya-e1101n4:39": " Sallakkhetvāna sambuddha, guṇaṁ pūjesi yaṁ tadā;",
  "anya-e1101n4:40": "Tena puññānubhāvena, sā bhirūpī manoramā.",
  "anya-e1101n4:41": "7.",
  "anya-e1101n4:42": " Yena yena pakārena, puññapāpāni yo kare;",
  "anya-e1101n4:43": "Tassa tassānurūpena, morova labhate phalaṁ.",
  "anya-e1101n4:44": "8.",
  "anya-e1101n4:45": " Pāpena ca tiracchāne, jāyanti kusalena te;",
  "anya-e1101n4:46": "Vaṇṇapokkharatā hoti, morānaṁ kamma mīdisanti.",
  "anya-e1101n4:47": "Tato tassā mātāpitaro suvaṇṇatilakāti nāma makaṁsu. Tasmiṁkira nagare manussā tassā rupadassanenaca savaṇenaca sampattāpi caṇḍāladhītā ayanti paribhavabhayena āvāhaṁ na karonti. Atha tasmiṁ nagare jeṭṭhacaṇḍālabrāhmaṇassa putto etamatthāya tassā mātāpitunnaṁ santikaṁ vatthābharaṇagandhamālādayo pesesi suvaṇṇatilakaṁ amhākaṁ dadantūti, te taṁ pavattiṁ tassā ārocesuṁ. Sāssa jigucchantī parihāsa makāsi. Tato brāhmaṇassa putto lajjito rañño santikaṁ gantvā vīṇaṁ muñcetvā gāyamāno evamāha.",
  "anya-e1101n4:48": "9.",
  "anya-e1101n4:49": " Lalanā nanānī calalocanānī,",
  "anya-e1101n4:50": "Taruṇā ruṇānī calitādharāṇī;",
  "anya-e1101n4:51": "Manujo hi yo nettapiyaṁ karoti,",
  "anya-e1101n4:52": "Sa tu nīcajātiṁ api no jahāti.",
  "anya-e1101n4:53": "Kimidanti raññā puṭṭho āha.",
  "anya-e1101n4:54": "10.",
  "anya-e1101n4:55": " Sameti kiṁ deva chamāya mattikā,",
  "anya-e1101n4:56": "Kadāci cāmīkarajātikāya;",
  "anya-e1101n4:57": "Sigāladhenu api nīcajātikā,",
  "anya-e1101n4:58": "Sameti kiṁsīhavarena devāti.",
  "anya-e1101n4:59": "Evañca pana vatvā deva imasmiṁnagare suvaṇṇatilakā nāmekā caṇḍāladhītā atthi, sā samānajātikehi pesitapaṇṇākāraṁ na gaṇhāti, kulavanteyeva pattheti, kadā nāma kākī suvaṇṇahaṁsena samāgacchati devāti. Rājā taṁ sutvā tassā pitaraṁ pakkosāpetvā tamatthaṁ vatvā saccaṁ bhaṇeti pucchi, sopi saccaṁ deva, sā jātisampannameva kāmetīti āha. Rājā evaṁ sati bhaṇe pañcamadhuranagare uddāḷabrāhmaṇo nāma atthi, so jātisampanno mātitoca pititoca anupakkuṭṭho , jegucchā paṭikkūlā etāti mātugāmena saddhiṁ na saṁvasati. Attano gehato rājagehaṁ gacchantoca āgacchanto ca soḷasakhīrodakaghaṭehi magge siñcāpesi. Mātugāme disvā kālakaṇṇī mayā diṭṭhāti khīrodakena mukhaṁ dhovati. Tava dhītā sakkontī tena saddhiṁ saṁvasatu, etamatthaṁ tava dhītaraṁ kathehīti āha, sopi taṁ sutvā gehaṁ gantvā dhītaraṁ pakkositvā raññā vuttaniyāmeneva tassā kathesi. Tāya taṁ sutvā sakkontī ahaṁ uddāḷabrāhmaṇena saddhiṁ vasissāmi, mā tumhe cintetha, papañcampi mā karotha, pātova gamissāmīti vutte pitā panassā sādhūti sahassagghanakacittakambalakañcukena dhītu sarīraṁ pārupāpetvā vīṇādituriyabhaṇḍāni gāhāpetvā dhītuyā saddhiṁ addhānamaggaṁ paṭipajji. Gacchanto antarāmagge aññatarasmiṁ nagare rañño gandhabbaṁ karonto dhītaraṁ piṭṭhipasse nisīdāpetvā gandhabbamakāsi. Athassa piṭṭhipassanisinnā suvaṇṇatilakā nayanakoṭiyā diṭṭhiṁ pāpentī sarasena taṁ oloketvā pārutakañcukaṁ kiñci apanetvā sarīrappabhaṁ paññāpesi, rājā panassā sarīrappabhaṁca rūpasampadaṁca disvā kāmāturo vigatasañño sammūḷho hutvā muhuttena paṭiladdhassāso tassā sassāmikāssāmikabhāvaṁ pucchitvā caṇḍāladhītāti sutvā paribhavabhayena taṁ ānetu masakkonto evarūpaṁ vaṇṇapokkharasampannaṁ itthiratanaṁ alabhantassa me ko attho jīvitenāti socanto paridevanto kāmamucchito kattabbā kattabbaṁ ajānanto asiṁ gahetvā attano sīsaṁ sayameva chinditvā kāla makāsi. Evameva antarāmagge pañcarājāno tassā rūpasampattimadamattā asinā chinnasīsā jīvitakkhayaṁ pāpuṇiṁsu. Tathā hi sattā hiraññasuvaṇṇadāsidāsa puttadārādīsu puttadārādīhi itisabbattha piyaṁ nissāya kāmena mucchitā anayabyasanaṁ pāpuṇantīti. Vuttañhetaṁ bhagavatā.",
  "anya-e1101n4:60": "11.",
  "anya-e1101n4:61": " Piyato jāyate soko,",
  "anya-e1101n4:62": "Piyato jāyate bhayaṁ;",
  "anya-e1101n4:63": "Piyato vippamuttassa,",
  "anya-e1101n4:64": "Natthi soko kuto bhayaṁ.",
  "anya-e1101n4:65": "12.",
  "anya-e1101n4:66": " Pemato jāyate soko,",
  "anya-e1101n4:67": "Pemato jāyate bhayaṁ;",
  "anya-e1101n4:68": "Pemato vippamuttassa,",
  "anya-e1101n4:69": "Natthi soko kuto bhayaṁ.",
  "anya-e1101n4:70": "13.",
  "anya-e1101n4:71": " Ratiyā jāyate soko,",
  "anya-e1101n4:72": "Ratiyā jāyate bhayaṁ;",
  "anya-e1101n4:73": "Ratiyā vippamuttassa,",
  "anya-e1101n4:74": "Natthi soko kuto bhayaṁ.",
  "anya-e1101n4:75": "14.",
  "anya-e1101n4:76": " Kāmato jāyate soko,",
  "anya-e1101n4:77": "Kāmato jāyate bhayaṁ;",
  "anya-e1101n4:78": "Kāmato vippamuttassa,",
  "anya-e1101n4:79": "Natthi soko kuto bhayaṁ.",
  "anya-e1101n4:80": "15.",
  "anya-e1101n4:81": " Taṇhāya jāyate soko,",
  "anya-e1101n4:82": "Taṇhāya jāyate bhayaṁ;",
  "anya-e1101n4:83": "Taṇhāya vippamuttassa,",
  "anya-e1101n4:84": "Natthi soko kuto bhayaṁ.",
  "anya-e1101n4:85": "Tato so anukkamena pañcamadhuranagaraṁ gantvā attano āgatabhāvaṁ raññā kathāpetvā tena anuññāto gantvā rājānaṁ addasa. Tadā uddāḷabrāhmaṇo rañño avidūre kambalabhaddapīṭhe nisinno hoti, gandhabbabrāhmaṇopi dhītuyā saddhiṁ gandhabbaṁ kurumāno nisīdi. Tasmiṁkhaṇe pitu piṭṭhipasse nisinnā suvaṇṇatilakā uddāḷabrāhmaṇo katamoti pucchitvā etasmiṁ bhaddapīṭhe nisinnoṁ esoti sutvā nilāmalalocanehi taṁ olokanti dasanaraṁsinā sambhinnasurattādharena mandahasitaṁ karontī taṁ oloketvā pārutakañcukaṁ apanetvā sarīrappabhaṁ vissajjesi. Taṁ disvā brāhmaṇo ummatto sokena paridaḍḍhagatto uṇhavātena pūritamukhanāso assunā kilinnanetto visaññī ahosi. Tato so muhuttena laddhassāso rogīviya rañño sakāsā apasaranto attano gehaṁ gantvā suhade pakkositvā tesaṁ evamāha. Bhavantettha.",
  "anya-e1101n4:86": "16.",
  "anya-e1101n4:87": " Yo āpade samuppanne,",
  "anya-e1101n4:88": "Upatiṭṭhati santike;",
  "anya-e1101n4:89": "Sukhadukkhe samo hoti,",
  "anya-e1101n4:90": "So mitto soca ñātako.",
  "anya-e1101n4:91": "17.",
  "anya-e1101n4:92": " Yo guṇaṁ bhāsate yassa, aguṇañca nigūhati;",
  "anya-e1101n4:93": "Paṭisedhetya paṭisedhetikattabbā itisabbattha kattabbā, so mitto soca ñātako.",
  "anya-e1101n4:94": "18.",
  "anya-e1101n4:95": " Suvaṇṇatilakānāma, lalanā kāmalālayā;",
  "anya-e1101n4:96": "Nīlakkhicaṇḍakaṇḍehi, vikhaṇḍesi mano mama.",
  "anya-e1101n4:97": "19.",
  "anya-e1101n4:98": " Tassā mukhambuje sattā, mama nettamadhubbatā,",
  "anya-e1101n4:99": "Appampina sarantāmaṁ, tatthevā bhiramanti te.",
  "anya-e1101n4:100": "20.",
  "anya-e1101n4:101": " Saheva tehi me cittaṁ, gataṁ ullaṁghiyuddhato;",
  "anya-e1101n4:102": "Lajjāgambhīraparikhaṁ, dhitipākāramuggataṁ.",
  "anya-e1101n4:103": "21.",
  "anya-e1101n4:104": " Sammuyhāmi pamuyhāmi, sabbā muyhanti me disā;",
  "anya-e1101n4:105": "Tassa me saraṇaṁ hotha, karotha mama saṅgahanti.",
  "anya-e1101n4:106": "Taṁ sutvā te evamāhaṁsu.",
  "anya-e1101n4:107": "22.",
  "anya-e1101n4:108": " Yaṁ tvamācariya patthesi, caṇḍālī sā asaṅgamā;",
  "anya-e1101n4:109": "Kinnu mīḷhena saṁyogo, candanassa kadā siyā.",
  "anya-e1101n4:110": "23.",
  "anya-e1101n4:111": " Agammagamanā yāti, narānaṁ dūrato sirī;",
  "anya-e1101n4:112": "Kitticāyu balaṁ buddhi, ayasaṁca sa gacchatīti.",
  "anya-e1101n4:113": "Atha tesaṁ brahmaṇo āha.",
  "anya-e1101n4:114": "24.",
  "anya-e1101n4:115": " Na pariccajati lokoyaṁ, amejjhe maṇimuttamaṁ;",
  "anya-e1101n4:116": "Thīratanaṁ yuvāṇī ca, dukkulā api gāhiyāti.",
  "anya-e1101n4:117": "Evañca pana vatvā tassā sassāmikāssāmikabhāvaṁ ñatvā ānethāti āha, te tathā akaṁsu. Tato brāhmaṇo tāya gehaṁ āgatakālato paṭṭhāya cattāro māse rañño upaṭṭhānaṁ neva agamāsi. Tassa pana brahmaṇassa santike pañcasatarājakumārā nānāvidhāni sippāni uggaṇhanti. Te taṁ kāraṇaṁ ñatvā suvaṇṇatilakāya vijjamānāya amhākaṁ sippuggahaṇassa antarāyo bhavissati, yena kenaci upāyena etaṁ māretuṁ vaṭṭatīti, cintetvā te hatthā cariyaṁ pakkositvā lañjaṁ datvā evamāhaṁsu, hatthiṁ surāya mattaṁ katvā suvaṇṇatilakaṁ mārehīti. Tato te sabbe rājaṅgaṇe sannipatitvā dūtaṁ pāhesuṁ, ācariyaṁ daṭṭhukāmamhāti. Tato brāhmaṇena āgantvā nisinnena paṭisanthāraṁ katvā ācariya ācariyāniṁ passitukāmamhāti āhaṁsu. Atha so suvaṇṇatilakaṁ gahetvā āgacchathāti manusse pesesi. Te tathā kariṁsu, atha tassā vīthimajjhaṁ sampattakāle hatthiṁ vissajjāpesuṁ. So soṇḍāya bhūmiyaṁ paharanto paharantoupadhāvitvā itikatthaci gacchanto upadhāvitvā soṇḍena taṁ ukkhipitvā kumbhe nisīdāpesi. Tato rājāno tathā taṁ mārāpetu masakkontā puna divase manusse payojetvā rattiyaṁ mārāpesuṁ. Brāhmaṇopi evarūpaṁ itthiṁ alasitvā jīvanato matameva mataṁmeseyyo itikatthaci seyyoti socanto paridevanto rājaṅgaṇe dārucitakaṁ kārāpetvā aggiṁpavisitvā matoti. Evaṁ mātugāmavasaṅgatā mahantaṁ anayabyasanañca maraṇañca pāpuṇantīti. Vuttañhetaṁ bhagavatā.",
  "anya-e1101n4:118": "25.",
  "anya-e1101n4:119": " Māyāvesā māyācesā itikatthaci marīcīva,",
  "anya-e1101n4:120": "Soko rogo cupaddavo;",
  "anya-e1101n4:121": "Kharāva bandhanā cesā,",
  "anya-e1101n4:122": "Maccupāso guhāsayo;",
  "anya-e1101n4:123": "Tāsu yo vissase poso,",
  "anya-e1101n4:124": "So naresu narādhamoti.",
  "anya-e1101n4:125": "26.",
  "anya-e1101n4:126": " Ayoniso sā purimāya jātiyā,",
  "anya-e1101n4:127": "Puññaṁ karitvā alabhīdisaṁ gatiṁ;",
  "anya-e1101n4:128": "Dhīsampayuttaṁ dhitisampayuttaṁ itikatthaci kusalaṁ karontā,",
  "anya-e1101n4:129": "Nibbāṇamevābhimukhaṁ karothāti.",
  "anya-e1101n4:130": "Suvaṇṇatilakāya vatthuṁ dutiyaṁ.",
  "anya-e1101n4:131": "33. Kapaṇāya vatthumhi ayamānupubbīkathā",
  "anya-e1101n4:132": "Bhagavati parinibbute jambudīpe tattha tattha bhikkhubhikkhuṇiyo ca upāsakaupāsikāyo ca jayamahābodhiṁ vandissāmīti yebhuyyena gantvā vandanti. Athā parabhāge bahū bhikkhū saṅgamma mahābodhiṁ vandanatthāya gacchantā aññatarasmiṁ gāmake bhikkhāya caritvā āsanasālaṁ gantvā katabhattakiccā thokaṁ vissamiṁsu, tadā tattha ekā kapaṇā duggatitthī tathā nisinnabhikkhū disvā upasaṅkamitvā pañcapatiṭṭhitena vanditvā ekamante ṭhitā ayyā kuhiṁ gacchantīti pucchi. Bhikkhū taṁ sutvā jayamahābodhissa ānubhāvañca taṁ vandanatthāya attānaṁ gamanañca kathentā evamāhaṁsu.",
  "anya-e1101n4:133": "1.",
  "anya-e1101n4:134": " Yatthāsīno jino jesi, sasenaṁ makaraddhajaṁ;",
  "anya-e1101n4:135": "Hantvā kilesasenañca, buddho āsi niruttaro.",
  "anya-e1101n4:136": "2.",
  "anya-e1101n4:137": " Yaṁ pūjesi mahāvīro, ṭhito pada makopayaṁ;",
  "anya-e1101n4:138": "Sattarattindivaṁ netta, nīlanīrajaraṁsinā.",
  "anya-e1101n4:139": "3.",
  "anya-e1101n4:140": " Surāsuranarādīnaṁ, nettāli pāḷipātanā;",
  "anya-e1101n4:141": "Mecakākārapattehi, sikhaṇḍīviya bhāti yo.",
  "anya-e1101n4:142": "4.",
  "anya-e1101n4:143": " Surapādapova sattānaṁ, yaṁ tiṭṭhati mahītale;",
  "anya-e1101n4:144": "Iha loke paratte ca, dadanto icchiticchitaṁ.",
  "anya-e1101n4:145": "5.",
  "anya-e1101n4:146": " Yassa purāṇapaṇṇampi, patitaṁ yo naro idha;",
  "anya-e1101n4:147": "Pūjeti tassa so deti, bhavabhogaṁ mahīruho.",
  "anya-e1101n4:148": "6.",
  "anya-e1101n4:149": " Gandhamālehi salilehi, yamupāsati sadā naro;",
  "anya-e1101n4:150": "Ajjhattañca bahiddhā ca, duritaṁ so nihaññati.",
  "anya-e1101n4:151": "7.",
  "anya-e1101n4:152": " Yo deti ihalokatthaṁ,",
  "anya-e1101n4:153": "Yo deti pāralokikaṁ,",
  "anya-e1101n4:154": "Sampadaṁ jayabodhiṁtaṁ,",
  "anya-e1101n4:155": "Bhoti gacchāma vandituṁ.",
  "anya-e1101n4:156": "Taṁ sutvā udaggā somanassajātā bhikkhūnaṁ evamāha. Ahaṁ bhante parakule bhatiyā kammaṁ karontī dukkhena kasirena jīvikaṁ kappemi. Svātanāya me taṇḍulanālipi bhaṇḍulanāmpa itisabbattha natthi, pageva aññaṁ dhanaṁ, imaṁ vinā aññaṁ sāṭakampi natthi, kasmā pubbe akatapuññattā, tasmā imaṁ bhante sāṭakaṁ mamānuggahāya bodhimhi dhajaṁ bandhathāti yācitvā sāṭakaṁ dhovitvā tesaṁ adāsi. Bhikkhūpi tassānuggahāya taṁ gahetvā agamaṁsu. Sā sāṭakaṁ datvā pītipāmojjamānasā gehaṁ gantvā tadaheva rattiyā majjhimayāme satthakavātena upahatā kālaṁ katvā tesaṁ bhikkhūnaṁ gamanamagge ekasmiṁ ramaṇīye vanasaṇḍe bhummadevatā hutvā nibbattī, athassā puññānubhāvena tiyojanike ṭhāne dibbakapparukkhā pāturahaṁsu, tatta tatta nānāvirāgadhajapatākā olambanti. Devaputtā ca devadhītaro ca sabbābharaṇavibhūsitā tatheva dhajapatākādayo gahetvā kīḷanti. Naccagītādinekāni acchariyāni payojenti. Atha dutiyadivase tepi bhikkhū bodhimaṇḍalaṁ gacchantā sāyaṇhe taṁ ṭhānaṁ patvā ajja imasmiṁ vanasaṇḍe vasitvā gamissāmāti tattha vāsaṁ upagamiṁsu, tato te rattibhāge nānāvaṇṇadhaje ca devatāhi payojiyamānā gītavāditādayo ca tiyojanaṭṭhāne kapparukkhāni ca idaṁ sabbaṁ devissariyaṁ tassānubhāvena nibbattabhāvaṁ disvā vimhitamānasā devadhītaraṁ āmantetvā tvaṁ kena kammena idha nibbattāti pucchiṁsu. Sā bhikkhū vanditvā añjaliṁ paggayha ṭhitā bhante maṁ na sañjānitthāti āha. Bhikkhūhi na mayaṁ sañjānāma bhaginīti vutte sā attano sabhāvaṁ kathentī evamāha.",
  "anya-e1101n4:157": "8.",
  "anya-e1101n4:158": " Hīyyo āsanasālāya, nisīdittha samāgatā;",
  "anya-e1101n4:159": "Tumhakaṁ santikaṁ gamma, yā varākībhivādayi.",
  "anya-e1101n4:160": "9.",
  "anya-e1101n4:161": " Yā bodhiṁ pūjanatthāya, vatthakaṁ paṭipādayi;",
  "anya-e1101n4:162": "Sāhaṁ hīyyo cutā āsiṁ, rattiyaṁ byādhipīḷitā.",
  "anya-e1101n4:163": "10.",
  "anya-e1101n4:164": " Nānāsampattisaṁyuttā, nānābhūsanabhūsitā;",
  "anya-e1101n4:165": "Vimāne ratanā kiṇṇe, jātāhaṁ ettha kānane.",
  "anya-e1101n4:166": "11.",
  "anya-e1101n4:167": " Hīyyo passittha me gattaṁ, rajojallehi saṁkulaṁ;",
  "anya-e1101n4:168": "Ajja passatha me gattaṁ, vaṇṇavantaṁ pabhassaraṁ.",
  "anya-e1101n4:169": "12.",
  "anya-e1101n4:170": " Hīyyo passittha me bhante, nivatthaṁ malinambaraṁ;",
  "anya-e1101n4:171": "Ajja passatha me bhante, dibbamambaramuttamaṁ.",
  "anya-e1101n4:172": "13.",
  "anya-e1101n4:173": " Vikiṇṇaphalitaggehi , kesehi viralā kulaṁ;",
  "anya-e1101n4:174": "Ūkāgūthapaṭikkūlaṁ, hīyyo āsisiraṁ mama.",
  "anya-e1101n4:175": "14.",
  "anya-e1101n4:176": " Ajja taṁ parivattitvā, mama puññānubhāvato;",
  "anya-e1101n4:177": "Sunīlamududhammillaṁ, kusumā bharaṇabhūsitaṁ.",
  "anya-e1101n4:178": "15.",
  "anya-e1101n4:179": " Purā me sakasīsena, vahitaṁ dārū dakādikaṁ;",
  "anya-e1101n4:180": "Puññenāhaṁ ajja mālā, bhāraṁ sīse samubbahe.",
  "anya-e1101n4:181": "16.",
  "anya-e1101n4:182": " Dhajatthāya mayā hīyyo, padinnaṁ thūlasāṭakaṁ;",
  "anya-e1101n4:183": "Ajja nibbatti me bhonto, mahantaṁ dibbasampadaṁ.",
  "anya-e1101n4:184": "17.",
  "anya-e1101n4:185": " Jānamānena kattabbaṁ, dānādīsu mahapphalaṁ;",
  "anya-e1101n4:186": "Devaloke manussesu, sukhadaṁ dāna muttamanti.",
  "anya-e1101n4:187": "Taṁ sutvā sabbe bhikkhū acchariyabbhutacittā ahesuṁ. Sā devatā tassā rattiyā accayena bhikkhū nimantetvā dibbehi khajjabhojjehi sahatthā santappetvā tehi saddhiṁ āgacchantī antarāmagge dānaṁ dadamānā mahābodhiṁ gantvā sabbehi dhajapatākā dīhi ca nānāvidhavaṇṇagandhasampannapupphehi ca dīpadhūpehi ca bodhiṁ pūjetvā bhikkhūnaṁ cīvaratthāya dibbavatthāni datvā āgamma tasmiṁyeva vanasaṇḍe vasantī nānāvidhāni puññāni katvā tāvatiṁsabhavane nibbatti. Bhikkhūpi taṁ acchariyaṁ tattha tattha pakāsentā bahūjane puññakamme niyojesuṁti.",
  "anya-e1101n4:188": "18.",
  "anya-e1101n4:189": " Evaṁ vidhāpi kapaṇā jinasāsanamhi,",
  "anya-e1101n4:190": "Katvā pasāda matha thūlakucelakena;",
  "anya-e1101n4:191": "Pūjetva dibbavibhavaṁ alabhīti ñatvā,",
  "anya-e1101n4:192": "Pūjāparā bhavatha vatthusu tīsu sammāti.",
  "anya-e1101n4:193": "Kapaṇāya vatthuṁ tatiyaṁ.",
  "anya-e1101n4:194": "34. Indaguttattherassa vatthumhi ayamānupubbīkathā",
  "anya-e1101n4:195": "Amhākaṁ bhagavato parinibbāṇato orabhāge jambudīpe kira pāṭaliputtaṁ nāma nagaraṁ ahosi. Tattha dhammāsoko nāma mahiddhiko mahānubhāvo āṇācakkavatti rājā rajjaṁ kāreti. Uddhaṁ ākāsato heṭṭhā pathaviyā yojanappamāṇe sakalajambūdīpe tassa āṇā pavattati, tadā sakalajambudīpavāsino ca caturāsīti nagarasahasse rājāno ca attano attano balavāhane gahetvā āgamma dhammāsokamahārañño upaṭṭhānaṁ karonti. Tasmiṁ samaye devaputtanagare devaputto nāma mahārājā attano balavāhanaṁ gahetvā rañño upaṭṭhānaṁ agamāsi. Dhammāsoko devaputtamahārājānaṁ disvā madhurapaṭisanthāraṁ katvā tumhākaṁ raṭṭhe bahussutā āgatāgamā mahāguṇavantā ayyā atthīti pucchi. Taṁ sutvā devaputtarājā atthi deva tasmiṁ nagare sīhakumbhakaṁ nāma mahāvihāraṁ. Tattha anekasahassabhikkhū viharanti sīlavantā appicchā santuṭṭhā vivekakāmino. Tesu sāṭṭhakathātipiṭakadharo indaguttatthero nāma tesaṁ pāmokkho ahosi. So anekapariyāyena sanarāmarānaṁ bhikkhūnaṁ dhammaṁvaṇṇeti. Guṇavā attano guṇaṁ nissāya loke pākaṭoti. Taṁ sutvā rājā tuṭṭhamānaso theraṁ passitukāmo hutvā samma tvameva gantvā theraṁ yācitvā idhā nehīti āha. Taṁ sutvā devaputtarājā attano hatthassabalavāhanā dimahā senaṅgaparivuto indaguttattherassa santikaṁ gantvā vanditvā ayya ayyaṁ dhammāsokamahārājā daṭṭhukāmoti āha. Therena sādhūti sampaṭicchite rājā therena sampaṭicchitabhāvaṁ dhammāsokamahārājino pesesi. Tato dhammāsokamahārājā somanassappatto attano āṇāpavattitaṭṭhāne rājūnaṁ sāsanaṁ pesesi. Sabbeva therāgamanamaggaṁ alaṅkarontūti. Atha te rājāno tuṭṭhapahaṭṭhā attano attano nagare bheriṁ carāpetvā devaputtanagarato yāva pāṭaliputtanagaraṁ etthantare pañcapaṇṇāsayojanikaṁ maggaṁ visamaṁ samaṁ karonto devatānaṁ dibbavīthimiva alaṅkaritvā dhammāsokamahānarindassa evaṁ sāsanaṁ pesesuṁ. Bhavantettha.",
  "anya-e1101n4:196": "1.",
  "anya-e1101n4:197": " Indaguttamahāthera, sāmino gamanāya no;",
  "anya-e1101n4:198": "Maggaṁ alaṅkarontūti, mahārājena pesitaṁ.",
  "anya-e1101n4:199": "2.",
  "anya-e1101n4:200": " Tato te apanetvāna, pāsāṇakaṇṭakādikaṁ;",
  "anya-e1101n4:201": "Visamaṁ samaṁ karitvāna, sammajjitvāna sādhukaṁ.",
  "anya-e1101n4:202": "3.",
  "anya-e1101n4:203": " Dhotamuttā samābhāsā, okiritvāna vālukā;",
  "anya-e1101n4:204": "Ussāpitā tattha tattha, dussatoraṇapantiyo.",
  "anya-e1101n4:205": "4.",
  "anya-e1101n4:206": " Kaladhotahemarambhādi, nānātoraṇapantiyo;",
  "anya-e1101n4:207": "Tathā pupphamayā neka, toraṇūparitoraṇā.",
  "anya-e1101n4:208": "5.",
  "anya-e1101n4:209": " Tesu tesuca ṭhānesu, saṅkhatā kusumagghikā;",
  "anya-e1101n4:210": "Tatheva gandhatelehi, dīpitā dīpapantiyo.",
  "anya-e1101n4:211": "6.",
  "anya-e1101n4:212": " Padumuppalasannīra, pupphapallava laṅkatā;",
  "anya-e1101n4:213": "Ṭhapitā ghaṭamālāyo, puṇṇā sogandhavārihi.",
  "anya-e1101n4:214": "7.",
  "anya-e1101n4:215": " Nilapītā disambhinna, patākāhi dhajehi ca;",
  "anya-e1101n4:216": "Maggassa ubhato passe, vanamāsi samākulaṁ.",
  "anya-e1101n4:217": "8.",
  "anya-e1101n4:218": " Ketavo uggatā tattha, mandamandasamīraṇā;",
  "anya-e1101n4:219": "Avhayantāva sobhanti, brahmoragasurādayo.",
  "anya-e1101n4:220": "9.",
  "anya-e1101n4:221": " Nāgacampapunnāga, ketakīvakulādihi;",
  "anya-e1101n4:222": "Padumuppalā dijalajehi, mālatī kusumā dihi.",
  "anya-e1101n4:223": "10.",
  "anya-e1101n4:224": " Mālādāmehi nekehi, maggamāsi vicittakaṁ;",
  "anya-e1101n4:225": "Pattharitvā pādapaṭe, sittasammattabhūmiyaṁ.",
  "anya-e1101n4:226": "11.",
  "anya-e1101n4:227": " Lājādipañcapupphāni, vikiriṁsu manoramaṁ;",
  "anya-e1101n4:228": "Alaṅkaritvā hattassā, kusumā bharaṇādihi.",
  "anya-e1101n4:229": "12.",
  "anya-e1101n4:230": " Maggālaṅkaraṇatthāya, ṭhapitāsuṁ tato tato;",
  "anya-e1101n4:231": "Tesu tesu ca ṭhānesu, bherimaṇḍalamajjhagā.",
  "anya-e1101n4:232": "13.",
  "anya-e1101n4:233": " Naccanti cāturā nārī, rasabhāvanirantarā;",
  "anya-e1101n4:234": "Kaṁsavaṁsādipaggayha, vajjentānekatantiyo.",
  "anya-e1101n4:235": "14.",
  "anya-e1101n4:236": " Gāyanti madhuraṁ gītaṁ, gāyantettha layānvitaṁ;",
  "anya-e1101n4:237": "Maggoso sādhuvādehi, bheritantinadehica.",
  "anya-e1101n4:238": "15.",
  "anya-e1101n4:239": " Karīnaṁ koñcanādehi, hayānaṁ hesitehi ca;",
  "anya-e1101n4:240": "Nekaviṭaṅkasaṅghehi, so karīhi samākulo.",
  "anya-e1101n4:241": "16.",
  "anya-e1101n4:242": " Maggassa ubhato passe, devakaññūpamā subhā;",
  "anya-e1101n4:243": "Mālākalāpe paggayha, tiṭṭhanti tuṭṭhamānasā.",
  "anya-e1101n4:244": "17.",
  "anya-e1101n4:245": " Tathā puṇṇaghaṭe gayha, padumuppalasaṁkule,",
  "anya-e1101n4:246": "Aṭṭhamaṅgalamuggayha, tiṭṭhanti pamadā tahiṁ.",
  "anya-e1101n4:247": "18.",
  "anya-e1101n4:248": " Sītalūdakasampanna, papāhi samalaṅkatā;",
  "anya-e1101n4:249": "Sinānatthaṁ khatā āsuṁ, pokkharañño tahiṁtahiṁ.",
  "anya-e1101n4:250": "19.",
  "anya-e1101n4:251": " Tahiṁtahiṁkatā āsuṁ, dānasālā manoramā;",
  "anya-e1101n4:252": "Nicitāsumanekāni, dānopakaraṇā tahiṁ.",
  "anya-e1101n4:253": "20.",
  "anya-e1101n4:254": " Evaṁ nekavidhā pūjā, amhehi paṭipāditā;",
  "anya-e1101n4:255": "Ṭhapetvāna mahāgaṅgaṁ, taṁ jānātu mahīpatīti.",
  "anya-e1101n4:256": "Taṁ sutvā asokamahārājā gaṅgaṁ alaṅkarothāti soḷasayakkhe pesesi, te saparivārā tattha gantvā attano ānubhāvena gaṅgāya anto tigāvutaṭṭhāne udukkhalapāsāṇe ṭhapesuṁ. Ṭhapetvā thambhe ussāpetvā tulāsaṁghāṭe datvā himavantato rattacandanasāre āharitvā padare santharitvā anekehi pūjāvidhānehi alaṅkaritvā rañño evaṁ sāsanaṁ pesesuṁ. Bhavantettha.",
  "anya-e1101n4:257": "21.",
  "anya-e1101n4:258": " Yamatthāya mayaṁ sabbe, mahārājena pesitā;",
  "anya-e1101n4:259": "Amhehi dāni taṁ sabbaṁ, katameva suṇotha taṁ.",
  "anya-e1101n4:260": "22.",
  "anya-e1101n4:261": " Gāvutattayagambhīraṁ, gaṅgaṁ yojanavitthataṁ;",
  "anya-e1101n4:262": "Thambhe patiṭṭhapetvāna, anagghaṁ rattacandanaṁ.",
  "anya-e1101n4:263": "23.",
  "anya-e1101n4:264": " Himavantato haritvāna, setuṁ tattha sumāpitaṁ;",
  "anya-e1101n4:265": "Toraṇā ca ubho passe, ratanehi sunimmitā.",
  "anya-e1101n4:266": "24.",
  "anya-e1101n4:267": " Puṇṇakumbhaddhajā ceva, padīpāvaliyo tathā;",
  "anya-e1101n4:268": "Ubho passesu ratanāni, māpetvālambanānica.",
  "anya-e1101n4:269": "25.",
  "anya-e1101n4:270": " Suvaṇṇamaṇimuttādi, dāmehi samalaṅkatā;",
  "anya-e1101n4:271": "Vālukatthāya okiṇṇā, dhotamuttā pabhassarā.",
  "anya-e1101n4:272": "26.",
  "anya-e1101n4:273": " Tesu tesu ca ṭhānesu, ṭhapitāsuṁ mahāmaṇī;",
  "anya-e1101n4:274": "Nānārāgavitānehi, sobhitā setuno pari.",
  "anya-e1101n4:275": "27.",
  "anya-e1101n4:276": " Olambitāsuṁ tattheva, dibbādikusumādayo;",
  "anya-e1101n4:277": "Niṭṭhitaṁ idha kātabba, yuttaṁ pūjāvidhiṁtu no;",
  "anya-e1101n4:278": "Devotaṁ paṭijānātu, iti vatvāna pesayuṁti.",
  "anya-e1101n4:279": "Tampi sutvā asoko mahārājā tumheva theraṁ idhānethāti tesaṁyeva sāsanaṁ paṭipesesi, te sādhūti indaguttattherassa santikaṁ gantvā vanditvā bhante pāṭaliputtanagarassa gamanāya kāloti āhaṁsu, tato thero saṭṭhisahassamattehi bhikkhusaṅghehi parivuto pañcapaṇṇāsayojanamaggaṁ paṭipajji. Athāparaṁ devaputtanagaravāsino anekavidhamālāgandhavāsacuṇṇaddhajapatākādīhi anekehi tālāvacarehi naccagītavāditehi pūjetvā agamaṁsu. Atha thero mahantena pūjāvidhānena jambudīpavāsīhi pūjiyamāno anukkamena candabhāgāya gaṅgāya setuṁ patvā tattha mahantaṁ pūjāvidhānaṁ olokento evaṁ cintesi, evaṁ uḷāraṁ pūjāvidhānaṁ idāni jambudīpe nāññassa hoti, mayhamevetaṁ kataṁ. Ahamevetta uttamo appaṭimoti evaṁ seyyassa seyyohamasmīti mānaṁ uppādetvā aṭṭhāsi. Tasmiṁ khaṇe eko khīṇāsavatthero taṁ mānenupatthaddhacetasā ṭhitaṁ dibbacakkhunā disvā upasaṅkamitvā vanditvā therassa ovadanto evamāha. Tasmā.",
  "anya-e1101n4:280": "28.",
  "anya-e1101n4:281": " Mā mānassa vasī hotha, māno bhante vasaṁgataṁ mānaṁbhantevasīkataṁ itisabbattha;",
  "anya-e1101n4:282": "Anatthado sadā hoti, pātetvāna bhavā vaṭe.",
  "anya-e1101n4:283": "29.",
  "anya-e1101n4:284": " Māno palālito satto, taṇhāpaṭighasaṅgato;",
  "anya-e1101n4:285": "Makkaṭoragasoṇādi, hutvā jāyati jātisu.",
  "anya-e1101n4:286": "30.",
  "anya-e1101n4:287": " Mā mānaṁ sāmi pūrehi, attānaṁ parisodhaya;",
  "anya-e1101n4:288": "Aparisuddhā sayo bhikkhu, dāyakaṁ na paritosati.",
  "anya-e1101n4:289": "31.",
  "anya-e1101n4:290": " Dadantānaṁ sarantānaṁ, pūjentānaṁ sace tuvaṁ;",
  "anya-e1101n4:291": "Mahapphalaṁ mahābhūtiṁ, kāmattha hotha nibbaṇāti nimmanā itikattaci.",
  "anya-e1101n4:292": "Taṁ sutvā thero saṁsāre nibbindo tattheva ṭhito tilakkhaṇaṁ paṭṭhapetvā karajakāyaṁ sammasanto sahapaṭi sambhidāhi arahattaṁ patvāva nikkhami. Tato dhammāsokamahārājā balavāhanaparivuto mahantena pūjāvidhānena paṭimaggaṁ āgamma vanditvā tato diguṇaṁ pūjāsakkāraṁ kurumāno mahābhikkhusaṅghena saddhiṁ theraṁ attano nagaraṁ netvā tassa dhammakathaṁ sutvā pasannamānaso pañcasīle patiṭṭhāya mahantaṁ vihāraṁ kāretvā therena sahāgatānaṁ saṭṭhisahassānaṁ bhikkhūnaṁ catupaccayehi upaṭṭhāna makāsi, atha thero sāṭṭhakathaṁ piṭakattayaṁ pakāsento tasmiṁ ciraṁ vasitvā tattheva parinibbāyi. Tato rājā sapariso tassa sarīranikkhepaṁ kāretvā dhātuyo gahetvā mahantaṁ cetiyaṁ kārāpesīti.",
  "anya-e1101n4:293": "32.",
  "anya-e1101n4:294": " Purātanānaṁ bhuvi puññakamminaṁ,",
  "anya-e1101n4:295": "Guṇānubhāvena mahenti evaṁ;",
  "anya-e1101n4:296": "Sadevakā naṁ manasīkarontā,",
  "anya-e1101n4:297": "Puññaṁ karothā yatane sadā darāti.",
  "anya-e1101n4:298": "Indaguttattherassa vatthuṁ catutthaṁ.",
  "anya-e1101n4:299": "35. Sākhamālapūjikāya vatthumhi ayamānupubbīkathā",
  "anya-e1101n4:300": "Amhākaṁ bhagavā dasapāramiyo pūretvā anukkamena tusitabhavane nibbatto devehi ārādhito sakkarājakule paṭisandhiṁ gahetvā mātukucchito nikkhanto anukkamena paramābhisambodhiṁ patvā tato paṭṭhāya pañcacattālīsasaṁvaccharāni ṭhatvā caturāsītidhammakkhandhasahassāni desetvā gaṇanapathamatīte satte bhavakantārato santāretvā sabbabuddhakiccāni niṭṭhāpetvā kusinārāyaṁ upavattane mallānaṁ sālavane yamakasālāna mantare uttarasīsakaṁ paññatte mañcake vesākhapuṇṇadivase dakkhiṇena passena sato sampajāno anuṭṭhānaseyyāya nipanno pacchimayāme bhikkhū ovaditvā balavapaccū-sa samaye mahāpathaviṁkampento anupādisesāya nibbāṇadhātuyā parinibbāyi, nibbute pana bhagavati lokanāthe ānandatthero mallarājūnaṁ etaṁ pavattiṁ ārocesi. Tato kosinārakā ca devabrahmādayo ca sannipatitvā naccagītavāditehi mālāgandhādīhi ca sakkarontā garukarontā mānentā pūjentā celavitānādayo karontā bhagavato sarīraṁ nagaramajjhe yattha makuṭabandhanaṁ nāma mallānaṁ cetiyaṁ, tattha netvā cakkavattissa sarīraṁ viya ahatena vatthena veṭhetvā tato vihatena kappāsena veṭhetvāti evaṁ pañcadussayugasatehi veṭhetvā āyasāya teladoṇiyā pakkhipitvā aññissāya āyasāya doṇiyā paṭikujjitvā sabbagandhānaṁ citakaṁ karitvā bhagavato sarīraṁ citakaṁ āropesuṁ. Atha mahākassapattherena bhagavato pāde sirasā vandite devatānubhāvena citako samantā ekappahāreneva pajjali. Bhagavato pana sarīre daḍḍhe sumanamakuḷasadisā dhātuyo avasissiṁsu. Tasmiṁ kira samaye kosalarañño janapade aññatarā gāmavāsikā itthī bhagavati parinibbute sādhukīḷhaṁ āgacchamānā antarāmagge attano sarīre uppannavātarogena upaddutā sādhukīḷhaṁ sampāpuṇituṁ asakkontī satthu āḷāhanaṁ gantvā bhagavato dhātusarīre tīṇi sākhapupphāni pūjetvā pasannamānasā pañcapatiṭṭhitena vanditvā gatā tāya eva rattiyā majjhimayāme kālaṁ katvā tāvatiṁsabhavane tiṁsayojanike kanakavimāne nibbatti. Tassā pubbakammapakāsanatthaṁ cakkamattāni sākhapupphāni tatta tattha olambanti. Teheva sabbaṁ vimānaṁ ekobhāsī ekobhāsi tato itisabbattha ahosi. Tato sugandhakaraṇḍakaṁ viya ca ahosi, sā pana attano sobhaggappattaṁ attabhāvañca vimānasampadañca parivārasampattiyo ca disvā vimhitamānasā pubbe katena pubbekissame. pubbekatename iticakatthaci kena me puññakammenā yaṁ laddhāti olokantī bhagavato dhātusarīrasmiṁ pūjitāni tīṇi sākhapupphāni disvā pasannamānasā mahācakkappamāṇaṁ sākhamālaṁ hatthena dhārentī dhātupūjanatthāya agamāsi. Tadā tattha sannipatitā manussā tassā rūpasampadañca hatte mahantaṁ sākhamālañca disvā vimhitamānasā amma tvaṁ kattha vāsikā. Kattha panimaṁ pupphaṁ paṭiladdhanti pucchiṁsu, taṁ sutvā devadhītā attanā bhagavato dhātusarīrassa pūjitasākhamālattayānubhāvena paṭiladdhasampattiyo ca dibbavimānañca pubbe matakalevaraṁ cāti sabbaṁ tesaṁ dassetvā dhammadesanāvasāne āha.",
  "anya-e1101n4:301": "1.",
  "anya-e1101n4:302": " Samāgatā bhavantā bho, passantu mama sampadaṁ;",
  "anya-e1101n4:303": "Katamappena kārena, sammāsambuddhadhātuyā.",
  "anya-e1101n4:304": "2.",
  "anya-e1101n4:305": " Sākhamālāni tīṇeva, hīyyohaṁ munidhātuyā;",
  "anya-e1101n4:306": "Pūjayitvāna santuṭṭhā, nivattā tāya rattiyā.",
  "anya-e1101n4:307": "3.",
  "anya-e1101n4:308": " Marantī kharavātena, tamahaṁ sucaritaṁ sariṁ;",
  "anya-e1101n4:309": "Tenāhaṁ puññakammena, tāvatiṁsūpagāahuṁ.",
  "anya-e1101n4:310": "4.",
  "anya-e1101n4:311": " Tattha me āsi pāsādo, tiṁsayojanamuggato;",
  "anya-e1101n4:312": "Kūṭāgāravarākiṇṇo, sākhamālāti sādhamālo itipikatthaci, vissuto.",
  "anya-e1101n4:313": "5.",
  "anya-e1101n4:314": " Yathā sabbasugandhehi, karaṇḍaṁ paribhāvitaṁ;",
  "anya-e1101n4:315": "Tathā dibbasugandhehi, gandhitaṁ bhavanaṁ mama.",
  "anya-e1101n4:316": "6.",
  "anya-e1101n4:317": " Cakkamattā sākhapupphā, tattha tatthūpalambare tatavatthupalabbare itipikatthaci;",
  "anya-e1101n4:318": "Dibbagandhā pavāyanti, madhubbabhanisevitā.",
  "anya-e1101n4:319": "7.",
  "anya-e1101n4:320": " Bhassanti ekapupphasmā, tumbamattā hi reṇavo;",
  "anya-e1101n4:321": "Tehi piñjaritā devā, kīḷanti ca lalantica.",
  "anya-e1101n4:322": "8.",
  "anya-e1101n4:323": " Pīḷandhitvāna mālādhayā, sudibbā bharaṇānica;",
  "anya-e1101n4:324": "Sahaccharā devaputtā, naccagītādibyāvaṭā.",
  "anya-e1101n4:325": "9.",
  "anya-e1101n4:326": " Passathemaṁ bhujaṅgā bho, sattā mohena pārutā;",
  "anya-e1101n4:327": "Hīyyo mataṁ paviddhaṁ me, pūtibhūtaṁ kalevaraṁ.",
  "anya-e1101n4:328": "10.",
  "anya-e1101n4:329": " Puḷavehi samākiṇṇaṁ, makkhikāgaṇakīḷitaṁ;",
  "anya-e1101n4:330": "Kākasoṇādisattāna, māhāraṁ kuṇapālayaṁ.",
  "anya-e1101n4:331": "11.",
  "anya-e1101n4:332": " Patthenti purisā pubbe, anekopāyanena taṁ;",
  "anya-e1101n4:333": "Daṭṭhumpidāni nicchanti, taṇhāyaññāṇatā aho.",
  "anya-e1101n4:334": "12.",
  "anya-e1101n4:335": " Lokapajjotakassāhaṁ, vimalassa yasassino;",
  "anya-e1101n4:336": "Dhātuṁ hīyyo mahiṁ sammā, ajja sagge patiṭṭhitā.",
  "anya-e1101n4:337": "13.",
  "anya-e1101n4:338": " Hitvāne tādisaṁ kāyaṁ, laddhaṁdāni mamedisaṁ;",
  "anya-e1101n4:339": "Dibbattabhāvaṁ sobhāhi, bhāsamāna mudikkhatha.",
  "anya-e1101n4:340": "14.",
  "anya-e1101n4:341": " Bhāsamānāya me vācaṁ, suṇothettha samāgatā;",
  "anya-e1101n4:342": "Natthevākatapuññassa, aṇumattaṁ bhave sukhaṁ.",
  "anya-e1101n4:343": "15.",
  "anya-e1101n4:344": " Bindumattampi yo puñña, bījaṁ ropeti sāsane;",
  "anya-e1101n4:345": "Na hā natthaphalaṁ nahapanantaphalaṁ itipikatthaci hoti, yāva nibbāṇapattiyāti.",
  "anya-e1101n4:346": "Evaṁ sā devatā attanā paṭiladdhadibbavibhavaṁ dassetvā janakāyaṁ ovaditvā dibbasākhapupphehi jinadhātuṁ pūjetvā manussānaṁ passantānaṁyeva saddhiṁ vimānena devalokameva agamāsi. Taṁ disvā mahājano dānādīni puññāni katvā devalokaṁ pūresīti.",
  "anya-e1101n4:347": "16.",
  "anya-e1101n4:348": " Evañhi sā pupphamattena dhātuṁ,",
  "anya-e1101n4:349": "Pūjetva devesu alattha bhūtiṁ;",
  "anya-e1101n4:350": "Tumhepi bhonto tidivesu sātaṁ,",
  "anya-e1101n4:351": "Kāmattha ce kattha puññāni sādhuṁti.",
  "anya-e1101n4:352": "Sākhamālapūjikāya vatthuṁ pañcamaṁ.",
  "anya-e1101n4:353": "36. Moriyabrahmaṇassa vatthumhi ayamānupubbīkathā",
  "anya-e1101n4:354": "Amhākaṁ bhagavati parinibbute magadharaṭṭhe macalaṁ nāma mahāgāmaṁ ahosi. Tattha moriyonāma brāhmaṇo paṭivasati saddho pasanno, tassa senānāme kā bhariyā atthi. Sāpi saddhā pasannā ratanattayesu. Te ubhopi samaggā sammodamānā bhikkhusaṅghaṁ nimantetvā niccaṁ dānaṁ pavattentā cīvarādicatupaccayehi upaṭṭhahantā sīlaṁ rakkhantā uposathakammaṁ karontā divasaṁ vītināmenti. Athassa gehe vibhavaṁ yebhuyyena dānādīsu parikkhayamagamāsi. Tato brāhmaṇī sāmi no gehe dhanaṁ parikkhīṇaṁ. Kathaṁ dānaṁ pavatteyyāmāti brāhmaṇassa ārocesi, tato brāhmaṇo mā bhadde cintesi. Yenakenaci upāyena dānaṁ patiṭṭhapessāmāti vatvā tasmiṁyeva attano saussāhataṁ pakāsonto āha.",
  "anya-e1101n4:355": "1.",
  "anya-e1101n4:356": " Jānamāno hi lokasmiṁ, dānassedaṁ phalaṁ iti;",
  "anya-e1101n4:357": "Na dajjā ko susīlesu, appampi divasampati.",
  "anya-e1101n4:358": "2.",
  "anya-e1101n4:359": " Saggalokanidānāni, dānāni matimā idha;",
  "anya-e1101n4:360": "Kohināma naro loke, na dadeyya hite ratoti.",
  "anya-e1101n4:361": "Evañca pana vatvā bhadde vanaṁ pavisitvā anekavidhāni paṇṇāni ca phalāni ca pacchipūraṁ āharitvā vikkiṇitvāpi dānaṁ na upacchindissāmāti vatvā tato paṭṭhāya vanaṁ gantvā paṇṇāni ca phalāni ca āharitvā vikkiṇitvā dānaṁ dento paṭivasati. Athekadivasaṁ brāhmaṇo vanaṁ paviṭṭho paṇṇehi ca phalehi ca pacchiṁ pūretvā sīsenā dāya gehaṁ āgacchanto pupphaphalapallavehi vinataṁ nekatarugaṇanicitaṁ sammattānekacātakacatuppadanisevitaṁ vippakiṇṇānantapupphapattakiñjakkhacchannavāḷukātalaṁ sandamānasītalā malajalappavāhaṁ akaddamāninnasupatittehi sundaraṁ kandaraṁ disvā pacchiṁ tīre ṭhapetvā otiṇṇo nahāyati, tasmiṁ khaṇe tattha ekasmiṁ rukkhe adhivattho devaputto taṁ tattha nahāyantaṁ disvā kinnu kho esa kalyāṇajjhāsayo vā udāhu pāpajjhāsayo sattoti dibbacakkhunā upadhāranto acchariyapuriso eso duggatopi hutvā attano dānappaveṇiyā upacchijjanabhayena vanaṁ gantvā paṇṇāni ca phalāni ca āharitvā dukkhena kasirena jīvikaṁ kappento dānadhammaṁ na upacchindatīti cintetvā tassa guṇādayo paṭicca pacchiyaṁ ṭhapitapaṇṇāni ca phalāni ca sabbāni suvaṇṇāni hontūti adhiṭṭhāsi. Athassānubhāvena sabbaṁ suvaṇṇaṁ ahobhi, atha so suvaṇṇapuṇṇapacchiyaṁ upari suvaṇṇarāsimatthake sabbakāmadadaṁ mahantaṁ maṇiratanaṁ ṭhapetvā antarahito paṭikkamma aṭṭhāsi, tato brāhmaṇo nahātvā uttiṇṇo pacchiyaṁ sampuṇṇasuvaṇṇavaṇṇaraṁsinā sambhinnavijjotamānamaṇiratanaṁ disvā kimetaṁti āsaṅkitaparisaṅkito pacchisamīpaṁ gantvā hatthaṁ pasāretuṁ avisahanto aṭṭhāsi. Taṁ disvā devaputto dissamānasarīrena ṭhatvā mā tvaṁ bhāyi brāhmaṇa. Mayā etāni nimmitāni, gahetvā gacchāhīti āha, atha brāhmaṇo devaputtassa kathaṁ sutvā ayaṁ devaputto imaṁ mayā nimmitaṁ, gahetvā gacchāti vadati. Kinnu kho so attano ānubhāvena deti, udāhu mayā katapuññenāti pucchissāmi taṁti pañjalikova devaputtaṁ pucchanto āha.",
  "anya-e1101n4:362": "3.",
  "anya-e1101n4:363": " Pucchāmi pañjalī dāni, devaputta mahiddhika;",
  "anya-e1101n4:364": "Dadāsi me suvaṇṇañca, kāmadaṁ maṇimuttamaṁ.",
  "anya-e1101n4:365": "4.",
  "anya-e1101n4:366": " Nāpi ko no tuvaṁ ñāti,",
  "anya-e1101n4:367": "Na mitto nopakārako;",
  "anya-e1101n4:368": "Kiṁ tvaṁ atthavasaṁ disvā,",
  "anya-e1101n4:369": "Mama dajjāsimaṁ dhanaṁ.",
  "anya-e1101n4:370": "5.",
  "anya-e1101n4:371": " Kena tapena sīlena, kenācāraguṇena ca;",
  "anya-e1101n4:372": "Yena dajjāsi me deva, kiṁ me sucaritaṁ citaṁ.",
  "anya-e1101n4:373": "6.",
  "anya-e1101n4:374": " Kinnu purātanaṁ kammaṁ, kena kammena dassasi;",
  "anya-e1101n4:375": "Athavā taviddhiyā desi, taṁ me akkhāhi pucchitoti.",
  "anya-e1101n4:376": "Tato devaputto na kho panāhaṁ brāhmaṇa devoti paresaṁ kiñci dātuṁ sakkomi, tayā pubbe katasucaritānubhāvena nibbattatīti vatvā dibbacakkhunā tassa pubbakammaṁ disvā tassa pakāsento āha.",
  "anya-e1101n4:377": "7.",
  "anya-e1101n4:378": " Kassape lokapajjote, sambuddhe parinibbute;",
  "anya-e1101n4:379": "Sabbattha patthaṭaṁ āsi, tassa buddhassa sāsanaṁ.",
  "anya-e1101n4:380": "8.",
  "anya-e1101n4:381": " Tadā paccantime gāme, tvamāsi kuladārako;",
  "anya-e1101n4:382": "Saddho āsi pasanno ca, dāyako kusale rato.",
  "anya-e1101n4:383": "9.",
  "anya-e1101n4:384": " Tadā pabbajito eko, gacchanto antarāpathe;",
  "anya-e1101n4:385": "Corehi anubaddhosi, acchinnapattacīvaro.",
  "anya-e1101n4:386": "10.",
  "anya-e1101n4:387": " Sākhābhaṅgaṁ nivāsetvā, pārupitvā tatheva taṁ;",
  "anya-e1101n4:388": "Antogāmaṁ paviṭṭhosi, esamāno pilotike.",
  "anya-e1101n4:389": "11.",
  "anya-e1101n4:390": " Tato tvaṁ caramānaṁ taṁ, disvā kampitamānaso;",
  "anya-e1101n4:391": "Vatthayugaṁ adāsi tvaṁ, saddahaṁ dānato phalaṁ.",
  "anya-e1101n4:392": "12.",
  "anya-e1101n4:393": " Patthodanena taṁ bhikkhuṁ, parivisitvā yathābalaṁ;",
  "anya-e1101n4:394": "Pesesi abhivādetvā, saddhāya suddhamānaso.",
  "anya-e1101n4:395": "13.",
  "anya-e1101n4:396": " Imaṁ tvaṁ akarī puññaṁ, tuyhetaṁ caritaṁ imaṁ;",
  "anya-e1101n4:397": "Tassa te puññakammassa, amukhyaphala mīdisaṁti.",
  "anya-e1101n4:398": "Evañca pana vatvā idaṁ te brāhmaṇa dhanaṁ rājādīhi mayā anāharaṇīyaṁ kataṁ, tvaṁ aparisaṅkanto gahetvā yathādhippāyaṁ karohi, imaṁ kho pana maṇiratanaṁ icchiticchitaṁ pasavati, tenāpi ānubhāvena tava dānaṁ anupacchindanto puttadārādayo posehīti anusāsi, taṁ sutvā brāhmaṇo tena vuttaniyāmeneva bhikkhusaṅghassa mahādānaṁ dadanto sīlaṁ rakkhanto ciraṁ vasitvā aparabhāge tato cuto devaloke nibbattīti.",
  "anya-e1101n4:399": "14.",
  "anya-e1101n4:400": " Evaṁ nihīnāpī dhanena santo,",
  "anya-e1101n4:401": "Dānanvayaṁ neva pariccajanti;",
  "anya-e1101n4:402": "Tasmā hi bhonto sati deyyadhamme,",
  "anya-e1101n4:403": "Mā kattha dānesu pamādabhāvaṁti.",
  "anya-e1101n4:404": "Moriyabrāhmaṇassa vatthuṁ chaṭṭhamaṁ.",
  "anya-e1101n4:405": "37. Puttavatthumhi ayamānupubbīkathā",
  "anya-e1101n4:406": "Ekasmiṁ kira samaye laṅkādīpavāsino saṭṭhimattā bhikkhū jayamahābodhiṁ vanditukāmā ekato mantetvā mahātitthena nāvaṁ āruyha jambudīpaṁ patvā tāmalittipaṭṭhene tamalittapaṭṭane itikatthaci otaritvā anukkamena pāṭaliputtanagaraṁ pāpuṇiṁsu. Atha tasmiṁ nagare piṇḍāya carante te bhikkhū eko duggatamanusso disvā cirena cirenāhaṁdiṭṭhā itisabbattha mayā diṭṭhā buddhaputtāti somanasso bhariyaṁ pakkositvā bhadde imesaṁ ayyānaṁ dānaṁ dātukāmomhi, pubbe no akatapuññattā idāni duggatā jātā, imesu puññakkhettesu bījaṁ no ce ropessāma, punapi evameva bhavissāmāti vatvā kiṁ me gehe deyyadhammaṁ atthīti pucchi. Sā taṁ sutvā ghare no sāmi ayyānaṁ kiñci dātabbaṁ na passāmi. Api ca mama puttaṁ māretvā dānaṁ dātuṁ sakkāti. So tassā kathaṁ sutvā bhadde puttaṁ māretvā kiṁ dānaṁ demāti āha. Tāya taṁ sutvā sāmi kiṁ na jānāsi, putte no mate sandiṭṭhasambhattā ñātimittasuhajjā ca amhākaṁ santikaṁ āgacchāntā kiñci paṇṇākāraṁ gahetvā āgacchanti. Mayaṁ tena paṇṇākārena dānaṁ dassāmāti vutte upāsako sādhu tathā karohīti mātuyā eva bhāramakāsi, sā puttaṁ māretuṁ avisahantī āha. Tathā hi.",
  "anya-e1101n4:407": "1.",
  "anya-e1101n4:408": " Kicchā laddhaṁ piyaṁ puttaṁ, ammammāti piyaṁ vadaṁ;",
  "anya-e1101n4:409": "Sunīlanettaṁ subhamuṁ, ko pakkamitumicchati.",
  "anya-e1101n4:410": "2.",
  "anya-e1101n4:411": " Mātarā māriyantopi, mātarameva rodati;",
  "anya-e1101n4:412": "Māretuṁ taṁ na sakkomi, hadayaṁ me pavedhatīti.",
  "anya-e1101n4:413": "Evañca pana vatvā ahaṁ sāmi na sakkomi puttaṁ māretuṁ. Tvaṁ mārehīti puttaṁ pitusantikaṁ pesesi. Atha sopi taṁ māretu masakkonto evamāha. Vuttañhi.",
  "anya-e1101n4:414": "3.",
  "anya-e1101n4:415": " Tāyanti pituno dukkhaṁ, puttā puttāti kittitā;",
  "anya-e1101n4:416": "Pitu dukkhaṁ sukhaṁ puttā, dāyādā honti sabbadā.",
  "anya-e1101n4:417": "4.",
  "anya-e1101n4:418": " Tasmā me sadisaṁ puttaṁ, pillakaṁ mañjubhāsanaṁ;",
  "anya-e1101n4:419": "Na sakkomi ahaṁ bhadde, jīvitā taṁ viyojituṁ.",
  "anya-e1101n4:420": "5.",
  "anya-e1101n4:421": " Ayasañca akittiñca, pappoti puttaghātako;",
  "anya-e1101n4:422": "Pāṇātipātakammampi, kāmaṁ so phusate naroti.",
  "anya-e1101n4:423": "Evañca pana vatvā so tvameva tava puttaṁ mārehīti pesesi, evaṁ tena vutte putthassa mārapāṇūpāyaṁ pariyesantā evamāhaṁsu, amhe panimaṁ māretuṁ na sakkomi, amhākaṁ pacchāgehe mahanto vammiko atthi, tasmiṁ eko nāgarājā paṭivasati. Kumāraṁ tattha pesessāma, so taṁ ḍasitvā māressatīti. Iccete eso kho upāyo evāti cintetvā kumāraṁ pakkositvā añcanā valivalayādīhi maṇḍetvā tassa hatthe geṇḍuṁ teṇḍuṁ itisabbattha ṭhapetvā tāta pacchāgehe vammikasamīpaṁ gantvā kīḷāti pesesuṁ. Tato dārako gantvā geṇḍukena kīḷanto vammikabile geṇḍukaṁ pātesi. Atha so geṇḍukaṁ gaṇhissāmīti vammikasusire hatthaṁ pavesesi. Tato sappo kujjhitvā susūtisaddaṁ karonto mahantaṁ phaṇaṁ katvā bilato sīsaṁ ukkhipitvā olokento aṭṭhāsi kumārassa hatthato parigalitapāsaṁviya. Athassa kumāro kiñci ajānanto sappassa gīvaṁ daḷhaṁ gaṇhi. Athassa mātāpitunnaṁ saddhābalena nāgarājā kumārassa karatale aṭṭhaṁsaṁ icchādāyakaṁ kaṇṭhamaṇiratanaṁ pātesi. Kumārassa mātāpitaro dvāraṁ nissāya ṭhitā tassa kiriyaṁ olokento taṁ maṇiratanaṁ disvā sīghaṁ gantvā puttaṁ ukkhipitvā hatthato maṇiratanaṁ gaṇhiṁsu. Tato te taṁ maṇiratanaṁ parisuddhāsane ṭhapetvā upacāraṁ katvā amhākaṁ idañcidañca dethāti abbhukkiriṁsu. Atha te maṇiratanānubhāvena gehadvāre mahantaṁ maṇḍapaṁ kāretvā vitānādinā maṇḍapaṁ alaṅkaritvā bhikkhūnaṁ āsanāni paññāpetvā te saṭṭhimatte bhikkhū nisīdāpetvā mahādānaṁ adaṁsu. Tato nagaravāsino maṇiratanānubhāvaṁ sutvā sannipatiṁsu. Atha te tesaṁ majjhe attano saddhābalena maṇiratanassa lābhaṁ pakāsetvā imañhi dānatthāyeva pariccajjāmāti ekasmiṁ ṭhāne patiṭṭhāpetvā tenānubhāvena yāvajīvaṁ dānaṁ dadantā sīlaṁ rakkhantā āyupariyosāne devaloke nibbattiṁsūti.",
  "anya-e1101n4:424": "6.",
  "anya-e1101n4:425": " Chetvāna pemaṁ api atrajesu,",
  "anya-e1101n4:426": "Dadanti dānaṁ idha mānusevaṁ;",
  "anya-e1101n4:427": "Na dadāti ko nāma naro samiddho,",
  "anya-e1101n4:428": "Dānañhi dānassa phalaṁ sarantoti.",
  "anya-e1101n4:429": "Puttavatthuṁ sattamaṁ.",
  "anya-e1101n4:430": "38. Tebhātikamadhuvāṇijakānaṁ vatthumhi ayamānupubbīkathā",
  "anya-e1101n4:431": "Atīte kira bārāṇasiyaṁ te bhātikā ekato hutvā madhuṁ vikkiṇantā puttadāre posenti. Tato tesu eko paccantaṁ gantvā malayavāsīnaṁ malavāsīnaṁ itipikatthaci hatthato madhuṁ kiṇitvā vakkiṇitvā itisabbattha gaṇhāti, eko gahitagahitamadhuṁ nagaraṁ āharati. Eko tena āhaṭāhaṭamadhūni bārāṇasiyaṁ nisīditvā vikkiṇāti. Tasmiṁ samaye gandhamādanapabbate eko paccekabuddho vaṇarogenā turo ahosi. Athaññataro paccekabuddho tassa madhunā phāsu bhavissatīti ñatvā gandhamādanapabbateyeva ṭhito cīvaraṁ pārupitvā ākāsenā gantvā nagaradvāre otaritvā kattha madhuṁ labhāmīti labbhati itisabbattha olokento aṭṭhāsī, tadā tasmiṁparakule bhatiṁ katvā jīvamānā ekā ceṭikā ghaṭamādāya udakatthaṁ titthaṁ gacchantī maggā okkamma ghaṭaṁ ṭhapetvā vanditvā ekamantaṁ aṭṭhāsi, tadā paccekabuddho bhaginī ettha bhikkhāya carantānaṁ katarasmiṁ ṭhāne madhu labbhatīti pucchi. Sā tassa kathaṁ sutvā madhuāpaṇassa paññāyanaṭṭhāne ṭhatvā hatthaṁ pasāretvā esa bhante madhuāpaṇoti dassetvā yajjāyaṁ paccekabuddho āpaṇato madhuṁ na labhati. Mama nivatthavatthakaṁ datvāpi madhuṁ dassāmīti cintetvā olokentī tattheva aṭṭhāsi, atha paccekabuddho anupubbena vicaranto caranto itipikatthaci madhuāpaṇaṁ sampāpuṇi, tato kuṭimbiko kuṭimba ko itipikatthaci taṁ disvā hatthato pattaṁ gahetvā ādhārake ṭhapetvā madhughaṭaṁ ādāya pattassa upanāmento sahasā nikkujji. Tato madhu pattaṁ pūretvā uttaranto puna bhūmiyaṁ pagghari. Taṁ disvā somanasso vāṇijo evaṁ patthanamakāsi.",
  "anya-e1101n4:432": "Vuttañhi mahāvaṁse.",
  "anya-e1101n4:433": "1.",
  "anya-e1101n4:434": " Tattha pattassa buddhassa, vāṇijo so pasādavā;",
  "anya-e1101n4:435": "Vissandayanto mukhato, pattapūraṁ madhuṁ adā.",
  "anya-e1101n4:436": "2.",
  "anya-e1101n4:437": " Puṇṇañca uppatītañca, patitañca mahītale;",
  "anya-e1101n4:438": "Disvā madhuṁ pasanno so, evaṁ paṇidahī tadā.",
  "anya-e1101n4:439": "3.",
  "anya-e1101n4:440": " Jambudīpe ekarajjaṁ, dānenānena hotu me;",
  "anya-e1101n4:441": "Ākāse yojane āṇā, bhūmiyaṁ yojanepiti.",
  "anya-e1101n4:442": "Evañca pana vatvā pattaṁ adāsi, paccekabuddho pattaṁ paṭiggahetvā tattheva ṭhito.",
  "anya-e1101n4:443": "4.",
  "anya-e1101n4:444": " Icchitaṁ patthitaṁ tuyhaṁ, khippameva samijjhatu;",
  "anya-e1101n4:445": "Pūrentu citthasaṁkappā, cando paṇṇaraso yathā.",
  "anya-e1101n4:446": "5.",
  "anya-e1101n4:447": " Icchitaṁ patthitaṁ tuyhaṁ, sabbameva samijjhatu;",
  "anya-e1101n4:448": "Pūrentu cittasaṁkappā, maṇijotiraso yathāti.",
  "anya-e1101n4:449": "Vatvā maṅgalaṁ vaḍḍhetvā agamāsi. Athantarāmagge ṭhitā ghaṭaceṭikā paccekabuddhābhimukhaṁ gantvā madhuṁ labhittha bhanteti pucchi. Tena laddhaṁ bhaginīti vutte kiṁ vatvā so adāsīti pucchi. Paccekabuddho sabbaṁ kathesi. Sā taṁ sutvā thokaṁ bhante idheva hotha dāsiyā anuggahatthāyāti sīghaṁ gehaṁ gantvā nivatthapiḷotikā attano sāṭakaṁ dhovitvā āharitvā cumbaṭakaṁ katvā paccekabuddhassa adāsi, yadā so bhante madhudāyako sakalajambudīpe ekarajjaṁ kāreti. Tadāhaṁ tassa aggamahesī bhaveyyaṁti vatvā patthanaṁ karontīevamāha.",
  "anya-e1101n4:450": "6.",
  "anya-e1101n4:451": " Yadā te madhudo bhante, bhūbhujo hoti bhūtale;",
  "anya-e1101n4:452": "Tassa hessaṁ tadā bhante, piyā aggamahesikā.",
  "anya-e1101n4:453": "7.",
  "anya-e1101n4:454": " Surūpāca suvāṇīca, suyasā subbatā subhā;",
  "anya-e1101n4:455": "Assaṁ tassa piyācātha, manāpā icchadā icchidā itipikatthaci sadāti.",
  "anya-e1101n4:456": "Tassāpi tadā paccekabuddho tatheva hotūti maṅgalaṁ vatvā ākāsena gandhamādanameva agamāsi, athāparabhāge te tayopi ekato hutvā madhulokanaṁ karontā taṁ madhughaṭaṁ kuhiṁti pucchiṁsu, so tenattanā katakammaṁ vatvā sace tumhe tasmiṁ pattiṁ anumodeyyātha, taṁ sādhu. No ce. Madhuagghanakaṁ mama hatthato gaṇhathāti vatvā tehi tato na no attho nanohattho itisabbattha madhunā, kīdisassetaṁ adāsīti vutte taṁ sutvā itaro paccekabuddhā nāme te gandhamādane vasanti kāsāvaṁ pārupitvā kule kule bhikkhaṁ caranti, santo ete sīlavantāti kathesi, atha tesu jeṭṭho brāhmaṇacaṇḍālakāpi kāsāvaṁ paridahitvā caranti. Nūnāyaṁ caṇḍālakoti maññāmīti āha, majjhimo kujjhitvā tava paccekabuddhaṁ parasamudde khipāhīti avoca, atha tesaṁ kathaṁ sutvā madhudāyako mā bho tumhe ariyānaṁ mahesakkhānaṁ mahānubhāvānaṁ paccekabuddhānaṁ pharusaṁ kathetha. Nirayadukkhā na bhāyathātiādinā anekā kārena nivāretvā tesaṁ guṇaṁ pakāsesi, taṁ sutvā te ubhopi sādhūti pasannācittā anumodiṁsu, aparabhāge te kālaṁ katvā devamanussesu saṁsarantā tattha tattha mahāsampattiyo anubhavitvā amhākaṁ satthu parinibbāṇato dvinnaṁ vassasatānaṁ accayena attano attano sampattaṭṭhāne nibbattiṁsu. Tena vuttaṁ.",
  "anya-e1101n4:457": "8.",
  "anya-e1101n4:458": " Asoko madhudo sandhi, mittādevī tu ceṭikā;",
  "anya-e1101n4:459": "Caṇḍālavādī nigrodho, tisso so pāravādikoti.",
  "anya-e1101n4:460": "Tesu caṇḍālavādī jeṭṭhavāṇijo bindusārarañño jeṭṭhaputtassa sumanarājakumārassa putto hutvā nibbatti. Tassāyamānupubbīkathā. Bindusārarañño kira dubbalakāleyeva asokakumāro attanā laddhaṁ ujjeniyā rajjaṁ pahāya āgantvā sabbanagaraṁ attano hatthagataṁ katvā sumanarājakumāraṁ aggahesi. Taṁ divasameva sumanassa rājakumārassa sumanā nāma devī paripuṇṇagabbhā ahosi. Sā aññātakavesena nikkhamitvā avidūre aññataraṁ caṇḍālagāmaṁ sandhāya gacchantī jeṭṭhakacaṇḍālassa gehato avidūre nigrodho atthi, tasmiṁ rukkhe adhivatthāya devatāya ito ehi sumaneti vadantiyā saddaṁ sutvā tassā samīpaṁ gatā, devatā attano ānubhāvena ekaṁ sālaṁ nimmiṇitvā ettha vasāhīti pādāsi. Sā taṁ sālaṁ pāvisi, gatadivaseyeva sā puttaṁ vijāyi. Sā tassa nigrodhadevatāya pariggahitattā nigrodhotveva nāmaṁ akāsi. Jeṭṭhakacaṇḍālo diṭṭhadivasatoppabhuti taṁ attano sāmidhītaraṁ viya maññamāno nibaddhavattaṁ paṭṭhapesi. Rājadhītā tattha sattavassāni vasi, nigrodhakumāropi sattavassiko jāto, tadā mahāvaruṇatthero nāma eko arahā dārakassa hetusampadaṁ disvā viharamāno sattavassiko dāni dārako. Kālo naṁ pabbājetuṁti cintetvā rājadhītāya ārocāpetvā nigrodhakumāraṁ pabbājesi, kumāro khuraggeyeva arahattaṁ pāpuṇi. Tena vuttaṁ mahāvaṁse.",
  "anya-e1101n4:461": "9.",
  "anya-e1101n4:462": " Taṁ mahāvaruṇo thero, tadā disvā kumārakaṁ;",
  "anya-e1101n4:463": "Upanissayasampannaṁ, arahā pucchi mātaraṁ;",
  "anya-e1101n4:464": "Pabbājesi khuragge so, arahattamapāpuṇīti.",
  "anya-e1101n4:465": "So kira ekadivasaṁ pātova sarīraṁ paṭijaggitvā ācariyupajjhāyavattaṁ katvā pattacīvara mādāya mātuupāsikāya gehadvāraṁ gacchāmīti nikkhami. Mātunivāsaṭṭhānañcassa dakkhiṇadvārena nagaraṁ pavisitvā nagaramajjhena gantvā pācīnadvārena nikkhamitvā gantabbaṁ hoti. Tena ca samayena asoko dhammarājā pācīnadisābhimukho sīhapañjare caṅkamati. Taṁ khaṇaṁyeva nigrodho rājaṅgaṇaṁ sampāpuṇi santindriyo santamānaso yugamattaṁ pekkhamāno, tena vuttaṁ ekadivasaṁ sīhapañjare ṭhito addasa nigrodhaṁ sāmaṇeraṁ rājaṅgaṇena gacchantaṁ dantaṁ guttaṁ santindriyaṁ iriyāpathasampannanti. Disvā panassa etadahosi. Ayaṁ jano sabbopi vikkhittacitto bhantamigapaṭibhāgo. Ayaṁ pana daharako avikkhitto ativiyassa ālokitavilokitaṁ sammiñjanapasāraṇañca sobhati. Addhā etassabbhantare lokuttaradhammo bhavissatīti rañño saha dassaneneva sāmaṇere cittaṁ pasīdi, pemaṁ saṇṭhahi, kasmā. Pubbe kira puññakaraṇakāle rañño jeṭṭhakabhātā vāṇijakoyaṁ.",
  "anya-e1101n4:466": "10.",
  "anya-e1101n4:467": " Pubbeva pubbena itikatthaci sannivāsena, paccuppannahitena vā;",
  "anya-e1101n4:468": "Evaṁ taṁ jāyate pemaṁ, uppalaṁva yathodaketi.",
  "anya-e1101n4:469": "Atha rājā sañjātapemo sabahumāno sāmaṇeraṁ pakkosathāti amacce pesesi, te aticirāyantīti puna dve tayo pesesi turitaṁ āgacchatūti. Sāmaṇero attano pakatiyā eva agamāsi. Rājā patirūpāsanaṁ ñatvā nisīdathāti āha. So itocito ca viloketvā natthi dāni añño bhikkhūti samussitasetacchattaṁ rājapallaṅkaṁ upasaṅkamitvā pattaṁ gaṇhanatthāya rañño ākāraṁ dassesi. Rājā taṁ pallaṅkasamīpaṁ gacchantaṁ eva disvā cintesi ajjeva dāni ayaṁ sāmaṇero imassa gehassa sāmiko bhavissatīti, sāmaṇero rañño hatthe pattaṁ datvā pallaṅkaṁ abhiruhitvā nisīdi. Rājā attano atthāya sampāditaṁ sabbaṁ yāgukhajjakabhattavikatiṁ upanāmesi. Sāmaṇero attano yāpanamattameva sampaṭicchi. Bhattakiccāvasāne rājā āha satthārā tumhākaṁ dinnaovādaṁ jānāthāti. Jānāmi mahārāja ekadesenāti. Tāta mayhampī naṁ kathehīti. Sādhu mahārājāti rañño anurūpaṁ dhammapaeda appamādavaggaṁ anumodanatthāya abhāsi. Rājā pana appamādo amatapadaṁ, pamādo maccuno padaṁti sutvāva aññātaṁ tāta, pariyosāpehīti āha. Sāmaṇero anumodanā vasāne dvattiṁsadhuvabhattāni dvittiṁsadhurabhattāni itisabbattha labhitvā puna divase dvattiṁsabhikkhū gahetvā rājantopuraṁ pavisitvā bhattakicca makāsi. Rājā aññepi dvattiṁsabhikkhū tumhehi saddhiṁsve bhikkhaṁ gaṇhantūti eteneva upāyena divase divase vaḍḍhāpento saṭṭhisahassānaṁ brāhmaṇaparibbājakānaṁ bhattaṁ upacchinditvā antonivesane saṭṭhisahassānaṁ bhikkhūnaṁ niccabhattaṁ paṭṭhapesi nigrodhattheragateneva pasādena. Nigrodhattheropi rājānaṁ saparisaṁ tīsu saraṇesu pañcasu sīlesu patiṭṭhāpetvā buddhasāsane pothujjanikena pasādena acalappasādaṁ katvā patiṭṭhāpesi. Rājāpi asokārāmaṁ nāma mahāvihāraṁ kārāpetvā saṭṭhisahassānaṁ bhikkhūnaṁ niccabhattaṁ paṭṭhapesi. Sakalajambudīpe caturāsītiyā nagarasahassesu caturāsītivihārasahassāni kārāpesi. Tena vuttaṁ.",
  "anya-e1101n4:470": "11.",
  "anya-e1101n4:471": " Caṇḍālavādidosena,",
  "anya-e1101n4:472": "Jāto caṇḍālagāmake;",
  "anya-e1101n4:473": "Pattānumodanā pākā,",
  "anya-e1101n4:474": "Āse so aseso itipikatthaci hi anāsavoti.",
  "anya-e1101n4:475": "Ayaṁ nigrodhattherassa kathānayo.",
  "anya-e1101n4:476": "Madhudāyako pana vāṇijo devalokato cavitvā pupphapure rājakule uppajjitvā piyadāso nāma kumāro hutvā chattaṁ ussāpetvā sakalajambudīpe ekarajjaṁ akāsi. Kathaṁ.",
  "anya-e1101n4:477": "Bindusārarājassa ekasataputtā ahesuṁ. Te sabbe asoko attanā saddhiṁ ekamātikaṁ tissakumāraṁ ṭhapetvā ghātesi. Ghātento cattāri vassāni anabhisittova rajjaṁ kāretvā catunnaṁ vassānaṁ accayena tathāgatassa parinibbāṇato dvinnaṁ vassasatanaṁ upari aṭṭhārasame vasse sakalajambudīpe ekarajjābhisekaṁ pāpuṇi. Atha taṁ sakalajambudīpe caturāsītinagarasahasse rājāno āgantvā upaṭṭhahissanti. Tiṇṇaṁ utūnaṁ anucchavikā tayo pāsādā ahesuṁ. Eko mahāsappiko , eko moragīvo, eko maṅgalo nāma, tesu nekanāṭakasahassaparivuto paṭivasati. Yāssa madhuāpaṇaṁ dassesi, sā asandhimittā nāma devaccharaparibhāgā rājadhītā hutvā saṭṭhisahassānaṁ itthīnaṁ jeṭṭhikā dhammāsokarañño aggamahesī ahosi. Abhisekānantaraṁ tassa imā rājiddhiyo āgatā, pathaviyā ca heṭṭhā yojanappamāṇe āṇā pavattati. Tathā upari ākāse. Anotattadahato aṭṭhahi kājehi soḷasapānīyaghaṭe divase divase devatā āharanti. Yato sāsane uppannasaddho hutvā aṭṭhaghaṭe bhikkhusaṅghassa adāsi. Dve ghaṭe saṭṭhimattānaṁ tepiṭakabhikkhūnaṁ dve ghaṭe aggamahesiyā asandhimittāya. Cattāro ghaṭe attanā paribhuñci devatā devatāevaṁ itisabbattha, eva himavantato nāgalatādantakaṭṭhaṁ siniddhaṁ mudukaṁ rasavantaṁ divase divase āharanti, tena rañño ca mahesiyā ca soḷasannaṁ nāṭakasahassānañca saṭṭhimattānañca bhikkhusahassānaṁ devasikaṁ dantapoṇakiccaṁ nipphajjati. Devasikamevassa devatā agadāmalakaṁ agadaharīṭakaṁ suvaṇṇavaṇṇañca gandharasasampannaṁ ambapakkaṁ āharanti. Chaddantadahato pañcavaṇṇaṁ nivāsanapārupanaṁ pītakavaṇṇaṁ hatthapuñchanakapaṭaṁ hatthapucchanakapaṭṭaṁ itisabbattha dibbañca pānaṁ āharanti. Devasikamevassa anulepanagandhaṁ pārupanatthāya asuttamayikaṁ sumanapupphapaṭaṁ mahārahañja añjanaṁ nāgabhavanato nāgarājāno āharanti. Chaddantadahatoyeva uṭṭhitassa sālino navavāhasahassani divase divase suvā āharanti. Te mūsikā nitthusakāni karonti. Ekopi khaṇḍataṇḍulo nāhosi. Rañño sabbaṭṭhānesu ayameva taṇḍulo paribhogaṁ gacchati. Madhumakkhikā madhuṁ karonti. Kammārasālāsu acchā kūṭaṁ paharanti. Karavīkasakuṇā āgantvā madhurassaraṁ vikūjentā rañño balikammaṁ karonti. Imāhi iddhīhi samannāgato rājā ekadivasaṁ suvaṇṇasaṅkhalikabandhanaṁ pesetvā catunnaṁ buddhānaṁ adhigatarūpadassanaṁ kappā yukaṁ mahākālanāgarājānaṁ ānayitvā setacchattassa heṭṭhā mahārahe pallaṅke nisīdāpetvā anekasata vaṇṇehi jalajathalajapupphehi suvaṇṇapupphehi ca pūjaṁ katvā sabbā laṅkārapatimaṇḍitehi soḷasahi nāṭakasahassehi samantato parikkhipitvā anantañāṇassa tāva me saddhammavaracakkavattino sammāsambuddhassa sammāsambuddharūpaṁ itisabbattha rūpaṁ imesaṁ akkhīnaṁ āpāthaṁ karohīti vatvā tena nimmitaṁ sakalasarīre vippakiṇṇapuññappabhāvanibbattāsīti anubyañjanapatimaṇḍita dvattiṁsa mahāpurisalakkhaṇa sassirīkatāya vikacakamaluppalapuṇḍarīkapatimaṇḍitamiva salilatalaṁ tārāgaṇaraṁsijālavisaravipphuritasobhāsamujjalamiva gaganatalaṁ nīlapītalohitā dibhedaṁ vicittavaṇṇaraṁsivinaddhabyāmappabhāparikkhepavilāsitāya sañcyāppabhānurāgaindadhanuvijjullatāparikkhittamiva kaṇakagirisikharaṁ nānāvirāgavimalaketumālāsamujjalitacārumatthakasobhanaṁ nayanarasāyanamiva ca brahmadevamanujanāgayakkhagaṇānaṁ buddharūpaṁ passanto sattadivasāni akkhipūjaṁ nāma akāsi. Rājā kira abhisekaṁ pāpuṇitvā tīṇiyeva saṁvaccharāni bāhirakapāsaṇḍaṁ parigaṇhi, catutthe saṁvacchare buddhasāsane pasīdi, tassa pana pitā bindusāro brāhmaṇabhatto ahosi. So brāhmaṇānañca brāhmaṇajātipāsaṇḍānaṁ paṇḍaraṅgaparibbājakānañca saṭṭhisahassamattānaṁ niccabhattaṁ paṭṭhapesi. Asokopi pitarā pavattitaṁ dānaṁ attano antopure antepure itisabbattha tatheva dadamāno ekadivasaṁ sīhapañjare ṭhito te upasamaparibāhirena ācārena bhuñjamāne asaṁyatindriye avinītairiyāpathe disvā cintesi, īdisaṁ dānaṁ upaparikkhitvā yuttaṭṭhāne dātuṁ vaṭṭatīti. Evaṁ cintetvā amacce āha, gacchatha bhaṇe attano attano sādhusammate samaṇabrāhmaṇe antopuraṁ abhiharatha dānaṁ dassāmīti, amaccā sādhu devāti rañño paṭissutvā te te paṇḍaraṅgaparibbājakā jīvaka nigaṇṭhādayo ānetvā ime mahārāja amhākaṁ arahantoti āhaṁsu, atha rājā antopure uccāvacāni āsanāni paññāpetvā āgacchantūti vatvā āgatāgate āha attano anurūpe āsane nisīdathāti, ekacce bhaddapīṭhakesu ekacce phalakapīṭhakesu nisīdiṁsu, taṁ disvā rājā natthi etesaṁ anto sāroti ñatvā tesaṁ anurūpaṁ khādanīyabhojanīyaṁ datvā uyyojesi. Evaṁ gacchante kāle ekadivasaṁ sīhapañjare ṭhito nigrodhasāmaṇeraṁ disvā tasmiṁ gatena pasādena buddhasāsane pasanno saṭṭhisahassamatte pāsaṇḍiye apanetvā saṭṭhisahassamatte bhikkhū bhojento buddhasāsane pasīditvā asokārāmaṁ kāretvā tattha te vasāpento ekadivasaṁ asokārāme saṭṭhisahassabhikkhūnaṁ dānaṁ datvā tesaṁ majjhe nisajja saṅghaṁ catūhi paccayehi pavāretvā imaṁ pañhaṁ pucchi, bhante bhagavatā desitadhammo nāma kittako hotīti, mahārāja nava aṅgāni, khandhato caturāsītidhammakkhandhasahassānīti. Rājā dhamme pasīditvā ekekaṁ dhammakkhandhaṁ ekekavihārena pūjessāmīti ekadivasameva channavutikoṭikhanaṁ vissajjetvā amacce āṇāpesi, ekamekasmiṁ nagare ekamekaṁ vihāraṁ kārentā caturāsītiyā nagarasahassesu caturāsītivihārasahassāni kārāpethāti, sayañca asokārāme asokamahāvihāratthāya sayaṁcaasokahovihāratthāya itipikatthaci kammaṁ paṭṭhapesi, saṅgho indaguttattheraṁ nāma mahiddhikaṁ mahānubhāvaṁ khīṇāsavaṁ navakammādhiṭṭhāyakaṁ adāsi, thero yaṁ yaṁ na niṭṭhāti, taṁ taṁ attano ānubhāvena niṭṭhāpesi, evaṁpitīhi saṁvaccharehi vihārakammaṁ niṭṭhāpesi, ekadivasameva sabbanagarehi paṇṇāni āgamiṁsu, amaccā rañño ārocesuṁ niṭṭhitāni deva caturāsītimahāvihārasahassānīti. Atha rājā bhikkhusaṅghaṁ upasaṅkamitvā bhante mayā caturāsītivihārasahassāni kāritāni, dhātuyo kuto lacchāmīti pucchi, mahārāja dhātunidhānaṁ nāma atthīti suṇoma, na pana paññāyati asukaṭṭhāneti. Rājā rājagahe cetiyaṁ bhindāpetvā dhātuṁ apassanto paṭipākatikaṁ kārāpetvā bhikkhubhikkhuṇiyo upāsakaupāsikāyoti catasso parisā gahetvā vesāliyaṁ gato. Tatrāpi alabhitvā kapilavatthuṁ gato, tatrāpi alabhitvā rāmagāmaṁ gato, rāmagāme nāgā cetiyaṁ bhindituṁ nādaṁsu. Cetiye nipatitakuddālo khaṇḍāvaṇḍaṁ hoti, evaṁ tatrāpi alabhitvā allakappaṁ pāvaṁ kusināraṁti sabbacetiyāni bhinditvā dhātuṁ alabhitvā paṭipākatikāni katvā rājagahaṁ gantvā catasso parisā sannipātāpetvā atthi kenaci sutapubbaṁ asukaṭṭhāne dhātunidhānaṁti pucchi. Tattheko vīsaṁvassa satiko thero asukaṭṭhāne dhātunidhānaṁti na jānāmi, mayhaṁ pana pitāmahatthero mayi sattavassikāle mālācaṅgoṭakaṁ gāhāpetvā ehi sāmaṇera asukagacchantare pāsāṇathūpo atthi. Tattha gacchāmāti gantvā pūjetvā imaṁ ṭhānaṁ upadhāretuṁ vaṭṭati sāmaṇerāti āha. Ahaṁ etameva jānāmi mahārājāti āha. Rājā etadeva ṭhānaṁti vatvā gacche harāpetvā pāsāṇathūpaṁ paṁsuṁca apanetvā heṭṭhā sudhābhūmiṁ addasa, tato sudhā ca iṭṭhakāyo ca harāpetvā anupubbena pariveṇaṁ oruyha sattaratanavālikaṁ asihatthāni ca kaṭṭharūpakāni samparivattantāni addasa, so yakkhadāsake pakkosāpetvā balikammaṁ kārāpetvāpi neva antaṁ passanto devatā namassamāno ahaṁ imā dhātuyo gahetvā caturāsītivihārasahasse nidahitvā sakkāraṁ karomi. Mā me devatā antarāyaṁ karontūti āha, sakko devarājā cārikaṁ caranto taṁ disvā vissakammaṁ āmantetvā tāta asokadhammarājā dhātuyo nīharissāmīti pariveṇaṁ otiṇṇo. Gantvā kaṭṭharūpāni nīharāpehīti. So pañcacūlakagāmadārakavesena gantvā rañño purato dhanukahattho ṭhatvā hāremi mahārājāti āha, hara tātāti saraṁ gahetvā sandhimhiyeva vijjhi, sabbaṁ vippakirīyittha, atha rājā āviñjane aviñcine itipikatthaci bandhakuñcikamuddikaṁ gaṇhi, maṇikkhandhaṁ passitvā anāgate daḷiddarājāno imaṁ maṇiṁ gahetvā dhātūnaṁ sakkāraṁ karontūti paṇṇe akkharāni disvā kujjhitvā mādisānaṁ pana rājūnaṁ rājānaṁ itisabbattha daḷiddarājāti vattuṁ ayuttaṁti punappunaṁ ghaṭetvā dvāraṁ vivaritvā antogehaṁ paviṭṭho aṭṭhārasavassādhikānaṁ dvinnaṁ vassasatānaṁ upari āropitadīpā tatheva pajjalanti, nīluppalapupphāni taṁkhaṇaṁyeva āharitvā āropitāni viya pupphasanthāro taṁ khaṇaṁ santhato viya gandhā taṁ muhuttaṁ piṁsitvā ṭhapitā viya ahesuṁ. Rājā suvaṇṇapaṭṭaṁ gahetvā anāgate piyadāso nāma kumāro chattaṁ ussāpetvā asoko nāma dhammarājā bhavissati, so imā dhātuyo vitthāritā karissatīti vācetvā diṭṭhohaṁ ayyena mahākassapattherenāti vatvā vāmahatthaṁ ābhujitvā dakkhiṇahatthena apphoṭesi. So tasmiṁ ṭhāne paricaraṇakadhātumattameva ṭhapetvā sesadhātuyo sabbā gahetvā dhātugharaṁ pubbe pihitanayeneva pidahitvā sabbā yathā pakatiyāyeva kāretvā uparipāsāṇacetiyaṁ patiṭṭhāpetvā caturāsītiyā vihārasahassesu dhātuyo patiṭṭhāpesi. Athekadivasaṁ rājā vihāraṁ gantvā bhikkhusaṁghaṁ vanditvā ekamante nisinno yadi bhante channavutikoṭidhanaṁ vissajjetvā caturāsītivihārasahassānisacetiyāni kārāpetvāpi ahaṁ na dāyādo. Añño ko dāyādoti, paccayadāyako nāma tvaṁ mahārāja, yo pana attano puttañca dhītarañca pabbājeti, ayaṁ sāsane dāyādo nāmāti evaṁ vutte asoko rājā sāsane dāyādabhāvaṁ patthayamāno avidūre ṭhitaṁ mahindakumāraṁ disvā sakkhissasi tāta tvaṁ pabbajituṁti āha. Kumāro pakatiyā pabbajitukāmo rañño vacanaṁ sutvā ativiya pāmojjajāto pubbajāmi pabbajjāmi itisabbattha deva. Maṁ pabbājetvā sāsane dāyādo hothāti āha. Tena ca samayena rājadhītā saṁghamittāpi tasmiṁ ṭhāne ṭhitā hoti. Taṁ disvā āha tvampi amma pabbajituṁ sakkhissasīti, sādhu tātāti sampaṭicchi. Rājā puttānaṁ manaṁ labhitvā pahaṭṭhacitto bhikkhusaṁghaṁ upasaṅkamitvā bhante ime dārake pabbājetvā maṁ sāsane dāyādaṁ karothāti. Saṅgho rañño vacanaṁ sampaṭicchitvā kumāraṁ moggaliputtatissattherena upajjhāyena mahādevattherena ācariyena pabbajāpesi pabbajjāpesi itisabbattha. Majjhantikattherena ācariyena upasampādesi, so upasampadāmālakeyeva saha paṭisambhidāhi arahattaṁ pāpuṇi. Saṅghamittāyapi rājadhītāya ācariyāṇī āyupālattherī nāma acāriyā āyupālattherīnāma itisabbattha. Upajjhāyā dhammapālattherī nāma ahosi. Rājā pana anekākārena buddhasāsanaṁ sobhetvā moggaliputtatissattherassa sahāyena sahayyena. sāhāyyena. sāhayyena itipikatthaci saṭṭhisahassamatte dussīle titthiye buddhasāsanā uppabbājetvā tatiyadhammasaṁgītiṁ niṭṭhāpesi. Tasmiṁ kira samāgame bhikkhubhikkhuṇiyo kittakāti kittakānīti itisabbattha, vuttañhi.",
  "anya-e1101n4:478": "12.",
  "anya-e1101n4:479": " Tasmiṁ samāgame āsuṁ, asītibhikkhukoṭiyo;",
  "anya-e1101n4:480": "Ahesuṁ satasahassāni, tesu khīṇāsavā yatī.",
  "anya-e1101n4:481": "13.",
  "anya-e1101n4:482": " Navutisatasahassāni, ahū bhikkhuṇiyo tahiṁ;",
  "anya-e1101n4:483": "Khīṇāsavā sikkhuṇiyo, sahassaṁ āsu tāsu cāti.",
  "anya-e1101n4:484": "Evaṁ so asoko dhammarājā sakalajambudīpe aggarājā hutvā buddhasāsanaṁ sobhento vihāsi. Ayaṁ panettha saṅkhepo, vitthāro pana mahāvaṁse vuttoti. Vuttañhi.",
  "anya-e1101n4:485": "14.",
  "anya-e1101n4:486": " Sampuṇṇattā ayaṁ tisso, cetanāyo madhuppado;",
  "anya-e1101n4:487": "Sabbattha sabbadā sabba, sampattimabhisambhuṇīti.",
  "anya-e1101n4:488": "Majjhimo pana vāṇijo attano pāravādidosena parasamudde laṅkāyaṁ nibbatti. Tassevaṁ kathāpaṭipāṭi veditabbā. Tambapaṇṇidīpe kira muṭasīvo nāma rājā saṭṭhivassāni rajjaṁ kāresi, tassa puññapaññāguṇopetā aññamaññaṁ hitesino dasa puttā ahesuṁ. Dve ca dhītaro. Sabbe te samaggā sammodamānā vasanti. Athāparasmiṁ samaye amaccā muṭasīvaraññe kālakate devānaṁpiyatissakumāraṁ abhisiñciṁsu, abhisekasamakālamevassa anekāni acchariyāni ahesuṁ. Tāni pakāsentā mahāvaṁsakathācariyā āhaṁsu.",
  "anya-e1101n4:489": "15.",
  "anya-e1101n4:490": " Devānaṁpiyatissoti, vissuto dutiyo suto;",
  "anya-e1101n4:491": "Tesu ahosimuṭasīvassa, dasaputtesupuññavā itikatthaci bhātusu sabbesu, puññapaññādhiko ahu.",
  "anya-e1101n4:492": "16.",
  "anya-e1101n4:493": " Devānaṁpiyatisso so, rājāsi pituaccaye;",
  "anya-e1101n4:494": "Tassābhisekena samaṁ, bahūnacchariyānahū.",
  "anya-e1101n4:495": "17.",
  "anya-e1101n4:496": " Laṅkādīpamhi sakale, nidhayo ratanānica;",
  "anya-e1101n4:497": "Antoṭhitāni uggantvā, pathavītalamāruhuṁ.",
  "anya-e1101n4:498": "18.",
  "anya-e1101n4:499": " Laṅkādīpasamīpamhi, bhinnanāvā gatāni ca;",
  "anya-e1101n4:500": "Tatra jātāni ca thalaṁ, ratanāni samāruhuṁ.",
  "anya-e1101n4:501": "19.",
  "anya-e1101n4:502": " Chātapabbatapādamhi, tisso ca veḷuyaṭṭhiyo;",
  "anya-e1101n4:503": "Jātā rathapatodena, samānā parimāṇato.",
  "anya-e1101n4:504": "20.",
  "anya-e1101n4:505": " Tāsu ekā latāyaṭṭhi, rajatābhā tahiṁ latā;",
  "anya-e1101n4:506": "Suvaṇṇavaṇṇā rucirā; Dissantetā manoramā.",
  "anya-e1101n4:507": "21.",
  "anya-e1101n4:508": " Ekā kusumayaṭṭhītu; Kusumāni tahiṁpana;",
  "anya-e1101n4:509": "Nānāni nānāvaṇṇāni; Dissantetiphuṭāni ca.",
  "anya-e1101n4:510": "22.",
  "anya-e1101n4:511": " Ekā sakuṇayaṭṭhī tu, tahiṁpakkhimigā bahū;",
  "anya-e1101n4:512": "Nānā ca nānāvaṇṇā ca, sajīvāviya dissare.",
  "anya-e1101n4:513": "23.",
  "anya-e1101n4:514": " Hayagajarathā malakyā, valayaṅguliveṭhakā ceva;",
  "anya-e1101n4:515": "Kakudhaphalā pākatikā, icce tā aṭṭha jātiyā.",
  "anya-e1101n4:516": "24.",
  "anya-e1101n4:517": " Muttā samuddā uggantvā; Tīre vaṭṭiviyaṭṭhitā;",
  "anya-e1101n4:518": "Devānaṁpiyatissassa; Sabbaṁ puññavijambhitaṁ.",
  "anya-e1101n4:519": "25.",
  "anya-e1101n4:520": " Indanīlaṁ veḷuriyaṁ, lohitaṅkamaṇī ci me;",
  "anya-e1101n4:521": "Ratanāni pane tāni, muttā tā tāca yaṭṭhiyo;",
  "anya-e1101n4:522": "Sattāhabbhantareyeva, rañño santikamāharuṁti.",
  "anya-e1101n4:523": "Tena ca samayena devānaṁpiyatissamahārājā ca asoko dhammarājā ca addiṭṭhasahāyā honti. Tasmā so etāni ratanāni ca aññāni bahūni upāyanāni mama sahāyassa dethāti dhammāsokamahānarindassa paṇṇākāratthāya pesesi. Sopi taṁ disvā pasīditvā pañcarājakakudhabhaṇḍāni ca aññañca bahupaṇṇākārañca abhisekatthāya pesesi. Mayhaṁ sahāyaṁ abhisekaṁ karontūti. Na kevalañcetaṁ āmisapaṇṇākāraṁ. Imaṁ kira dhammapaṇṇākārampi pesesi.",
  "anya-e1101n4:524": "26.",
  "anya-e1101n4:525": " Ahaṁ buddhaṁca dhammaṁca; Saṁghaṁca saraṇaṁ gato;",
  "anya-e1101n4:526": "Upasakattaṁ vedesiṁ; Sakyaputtassa sāsane.",
  "anya-e1101n4:527": "27.",
  "anya-e1101n4:528": " Imesu tīsu vatthūsu; Uttamesu naruttama;",
  "anya-e1101n4:529": "Cittaṁ pasādayitvāna, saddhāya saraṇaṁ vajāti.",
  "anya-e1101n4:530": "Amaccā puna laṅkamāgamma rājānaṁ abhisiñciṁsu, tena kho pana samayena moggaliputtatissatthero kattha nukho anāgate sāsanaṁ suppatiṭṭhitaṁ bhaveyyāti upaparikkhanto paccantime suppatiṭṭhitaṁ bhavissatīti ñatvā te te there tattha tattha pesetvā mahāmahindattheraṁ gantvā tambapaṇṇidīpaṁ pasādehīti niyojesi, sakko ca devānamindo mahāmahindattheraṁ upasaṁkamitvā kālakato bhante muṭasīvo rājā. Idāni devānaṁpiyatissamahārājā rajjaṁ kāreti. Sammāsambuddhena ca tumhe byākatā anāgate mahindo nāma bhikkhu tambapaṇṇidīpaṁ pasādessatīti. Tasmā tiha kho bhante kālo dīpavaraṁ gamanāya, ahampi sahāyo bhavissāmīti, thero tassa vacanaṁ sampaṭicchitvā attasattamo cetiyapabbatavihārato vehāsaṁ uppatitvā anurādhapurassa puratthimadisāya missakapabbate patiṭṭhahi, imaṁ etarahi cetiyapabbatotipi sañjānanti. Tadā tambapaṇṇiyaṁ ussavadivaso hoti, rājā chaṇaṁ karothāti amacce āṇāpetvā cattāḷīsasahassapurisehi parivārito nagaramhā nikkhamitvā missakapabbataṁ pāyāsi migavaṁ kīḷitukāmo. Atha tasmiṁ pabbate adhivatthā ekā devatā rañño there dassessāmīti rohitamīgavaṇṇena avidūre tiṇapaṇṇāni khādamānā viya carati, rājā ayuttaṁ dāni pamattaṁ vijjhituṁti jiyaṁ poṭhesi, migo ambatthalamaggaṁ gahetvā palāyituṁ ārabhi, rājā taṁ anubandhanto ambatthalameva abhiruhi, migopi therānaṁ avidūre antaradhāyi, mahindatthero rājānaṁ avidūre āgacchanta maṁyeva rājā passatu, mā itareti adhiṭṭhahitvā tissa tissa ito ehīti āha, rājā taṁ sutvā cintesi. Imasmiṁ tambapaṇṇidīpe jāto maṁ tissoti nāmaṁ gahetvā ālapituṁ samattho nāma natthi. Ayaṁ pana chinnabhinnapaṭadharo bhaṇḍukāsāva vasano maṁ nāmenā lapati, ko nukho yaṁ bhavissati manusso amanusso vāti. Thero āha.",
  "anya-e1101n4:531": "28.",
  "anya-e1101n4:532": " Samaṇā mayaṁ mahārāja, dhammarājassa sāvakā;",
  "anya-e1101n4:533": "Taveva anukampāya, jambudīpā idhāgatāti.",
  "anya-e1101n4:534": "Rājā dhammāsokanarindena pesitasāsanānusārena anussaramāno ayyā nukho āgatāti tāvadeva āyudhaṁ nikkhipitvā ekamantaṁ nisīdi sammodanīyaṁ kathaṁ kathayamāno sāraṇīyaṁ sammodanīyaṁ-itisabbattha kathaṁ kurumāno. Tasmiṁ tānipi cattāḷīsapurisasahassāni āgantvā taṁ parivāresuṁ, tadā thero itarepi jane dassesi, rājā disvā ime kadā āgatāti pucchi, mayā saddhiṁyeva mahārājāti. Idāni pana jambudīpe aññepi evarūpā samaṇā santīti. Mahārāja etarahi jambudīpo kāsāvapajjoto isivātapaṭivāto, tasmiṁ.",
  "anya-e1101n4:535": "29.",
  "anya-e1101n4:536": " Tevijjā iddhippattā ca, cetopariññakovidā;",
  "anya-e1101n4:537": "Khīṇāsavā arahanto, bahū buddhassa sāvakāti.",
  "anya-e1101n4:538": "Rājā taṁ sutvā pasanno ahosi, atha thero rukkhopamādinā tassa paññāveyyattiyaṁ ñatvā dhammaṁ desesi sanarāmarehi sādhukāraṁ kārayamāno. Tena vutthaṁ.",
  "anya-e1101n4:539": "30.",
  "anya-e1101n4:540": " Paṇḍitoti viditvāna, cullahatthipadopamaṁ;",
  "anya-e1101n4:541": "Suttantaṁ desayī thero, mahīpassa mahāmati mahīmatī itipikatthaci.",
  "anya-e1101n4:542": "Desanāpariyosāne so saddhiṁ tehi narehi cattāḷīsasahassehi saraṇesu patiṭṭhahīti. Athassa rājā sve bhante mama gehe bhikkhaṁ gaṇhāthāti yācitvā gantvā nagarañca rājagehañca alaṅkaritvā there nisīdāpetvā paṇītenāhārena parivisitvā anuḷādevippamukhāhi pañcasataitthīhi saddhiṁ ekamantaṁ nisīdi. Atha thero dhammaratana vassaṁ vassāpesi. Tato tā pañcasataitthiyo sotāpattiphalaṁ pāpuṇiṁsu. Tato hatthisālāyaṁ sahassaṁ, nandanavane sahassaṁti evaṁ dutiyadivase aḍḍhateyyāni pāṇasahassāni sotāpattiphale patiṭṭhāpesi. Tatiyadivase aḍḍhanavappamāṇaṁ pāṇasahassaṁti evaṁ anekasatānaṁ anekasahassānaṁ anekasata sahassānaṁ dhammā mataṁ pāyesi. Vuttañhi.",
  "anya-e1101n4:543": "31.",
  "anya-e1101n4:544": " Mahāmahindasuriyo, laṅkāvehāsamajjhago;",
  "anya-e1101n4:545": "Bodhaneyyambuje kāsi, vikāsaṁ dhammaraṁsinā.",
  "anya-e1101n4:546": "32.",
  "anya-e1101n4:547": " Mahāmahindacando so, laṅkāvehāsamajjhago;",
  "anya-e1101n4:548": "Bodhesi dhammaraṁsīhi, veneyyakumudākare.",
  "anya-e1101n4:549": "33.",
  "anya-e1101n4:550": " Mahāmahindamegho so, vassaṁ dhammambuvuṭṭhiyā;",
  "anya-e1101n4:551": "Sādhūnaṁ cittabījesu, janesi kusalaṅkureti.",
  "anya-e1101n4:552": "Atha rājā sumanasāmaṇerena dhammāsokassa hatthato sammāsambuddhaparibhuttapattapūradhātuyo ca sakkassa santikā dakkhiṇakkhakadhātuṁca āharāpetvā āhāritvā-itisabbattha cetiyapabbate thūpaṁ ādiṁkatvā sakalalaṅkādīpe yojane yojane thūpāni kāretvā dakkhiṇakadhātuṁ nidahitvā thūpārāmathūpañca patiṭṭhāpesi. Atha saṅghamittāya theriyā ānītaṁ jayamahābodhino dakkhiṇamahāsākhaṁ patiṭṭhāpetvā pūjaṁ kāresi. Sabbo panettha kathāvittharo mahāvaṁsato veditabbo.",
  "anya-e1101n4:553": "34.",
  "anya-e1101n4:554": " Pāravādikadosena, jātevaṁ parasāgare;",
  "anya-e1101n4:555": "Pattānumodanā evaṁ, laṅkāyaṁ āsi issaro.",
  "anya-e1101n4:556": "35.",
  "anya-e1101n4:557": " Pāpampi evaṁ phalatīti mantvā,",
  "anya-e1101n4:558": "Ñatvāna puññassa phalaṁ idanti;",
  "anya-e1101n4:559": "Bho yoniso kubbatha puññakamme,",
  "anya-e1101n4:560": "Gantvāna ye yattha na socayantīti.",
  "anya-e1101n4:561": "Tebhātikamadhuvāṇijakānaṁ vatthuṁ aṭṭhamaṁ.",
  "anya-e1101n4:562": "39. Bodhirājadhītuyā bodhirājadhītāya itisabbattha vatthumhi ayamānupubbīkathā",
  "anya-e1101n4:563": "Bhagavati parinibbute laṅkāyaṁ sāsane suppatiṭṭhite tattha hakureḷīti eko gāmo ahosi, tatthekā dārikā gāmādārikāhi saddhiṁ tattha tattha kīḷantī viharati, tadā gāmasamīpe mahāsobbhaṁ hoti. Tattheko maruttharukkho sabbadā pāḷiphullova tiṭṭhati. Manussā buddhapūjanatthaṁ pupphāni viciṇantā udakaṁ ogahetvā rukkhamabhiruyha pupphāni ociṇanti, kumārikā te disvā manussā sukhena gantvā pupphāni ociṇantūti ekaṁ sukkhapālibhaddadaṇḍakaṁ āharitvā setuṁ katvā ṭhapesi, tato paṭṭhāya manussā tenagantvā pupphāni ociṇanti. Atha sā tato cutā teneva kusalakammena jambudīpe pāṭaliputtanagare somadattarañño dhītā hutvā nibbatti, uttamarūpadharā devaccharapaṭibhāgā ahosi. Mātāpitaro panassā bodhirājakumārikāti vohariṁsu. Pubbe katasetuānubhāvena tassā suvīrako nāmeko ākāsagāmī sindhavapotako nibbatti. Rājadhītuyā pana pitā buddhamāmako dhammamāmako saṅghamāmako hutvā mahantaṁ puññaṁ pasavanto sindhavapotakaṁ disvā puññakaraṇassa me sahāyo laddhoti tuṭṭhamānaso assaṁ abhiruhitvā divasassa tikkhattuṁ gantvā mahābodhiṁ vandati. Rājadhītā naṁ disvā pitusantikaṁ gantvā abhiṇhaṁ tāta kuhiṁ gacchasīti pucchi. Rājā na kiñci kathesi, atha sā punappunaṁ pitaraṁ nibandhantī pucchi. Tato rājā tassāvi karonto evamāha.",
  "anya-e1101n4:564": "1.",
  "anya-e1101n4:565": " Amhākaṁ bhagavā pubbe, pūrento dasapāramī;",
  "anya-e1101n4:566": "Adāsi sīsarattakkhi, maṁsaṁ jīvitameva ca.",
  "anya-e1101n4:567": "2.",
  "anya-e1101n4:568": " Puttadāre ca rajje ca, patvā datvā itipikatthaci pāramimatthakaṁ;",
  "anya-e1101n4:569": "Anappakappakoṭīnaṁ, khepetvā kapilavuye.",
  "anya-e1101n4:570": "3.",
  "anya-e1101n4:571": " Sakkarājakule jāto, loke appaṭipuggalo;",
  "anya-e1101n4:572": "Sampattacakkavattittaṁ, pahantvāna narādhipo.",
  "anya-e1101n4:573": "4.",
  "anya-e1101n4:574": " Disvā nimitte caturo, nikkhamma abhinikkhamaṁ;",
  "anya-e1101n4:575": "Bodhimūlamupāgamma, nisinno vajirāsane.",
  "anya-e1101n4:576": "5.",
  "anya-e1101n4:577": " Sahassabāhuṁ māpetvā, nānāyudhasamākulaṁ nānāvudhasamākulaṁ-itisabbattha;",
  "anya-e1101n4:578": "Mahābhītikaraṁ vesaṁ, kāḷapabbatasādisaṁ.",
  "anya-e1101n4:579": "6.",
  "anya-e1101n4:580": " Māpetvāna samāruyha, girimekhalavāraṇaṁ;",
  "anya-e1101n4:581": "Mārasenaṁ samānetvā, āgataṁ makaraddhajaṁ.",
  "anya-e1101n4:582": "7.",
  "anya-e1101n4:583": " Pāramitābalena taṁ, mārasenaṁ palāpiya;",
  "anya-e1101n4:584": "Yatthāsīno kilesāri, sahassaṁ ghātayī jino.",
  "anya-e1101n4:585": "8.",
  "anya-e1101n4:586": " Nayanaṁ sujalasekehi, sattāhaṁ jinasevitaṁ;",
  "anya-e1101n4:587": "Pūjitaṁ devabrahmehi, siddhoraganarādihi;",
  "anya-e1101n4:588": "Vandituṁ jayabodhiṁtaṁ, gacchāmi satataṁ ahaṁ.",
  "anya-e1101n4:589": "9.",
  "anya-e1101n4:590": " Upāsati sadā gantvā, yo naro bodhipādapaṁ;",
  "anya-e1101n4:591": "Gandhodadīpadhūpādi, nānāpūjāhi sādhukaṁ.",
  "anya-e1101n4:592": "10.",
  "anya-e1101n4:593": " Sa naro nirāmayo hoti, paccatte ca parattha ca;",
  "anya-e1101n4:594": "Pūjito mānito hoti, dīghāyu balavā sukhī.",
  "anya-e1101n4:595": "11.",
  "anya-e1101n4:596": " Tadatthaṁ patthayantena, atthakāmena jantunā;",
  "anya-e1101n4:597": "Upāsanīyaṁ saddhāya, niccaṁ taṁ bodhipādapaṁti.",
  "anya-e1101n4:598": "Taṁ sutvā kumārikā pītiyā phuṭasarīrā pitaraṁ vanditvā ahampi tāta gacchāmīti āha. Rājā panassā upaddavabhayena gamanaṁ na icchi. Tato sā yāvatatiyaṁ pitaraṁ yācitvā raññā anuññātā. Tato paṭṭhāya pitarā saddhiṁ sindhavamāruyha bodhiṁ vandituṁ satataṁ gacchati. Athāparabhāge rājā maraṇamañce nipanno cintesi. Dhītā me nirantaraṁ bodhiupaṭṭhānaṁgacchati, etissā anāgate yaṁkiñci bhayaṁ uppajjamānaṁ tato uppajjati. Tattha me kiṁ kātabbanti. Tato sindhavaṁ pakkosāpetvā tassa kaṇṇamūle mantento evamāha, tāta mama dhītā abhiṇhaṁ tava sahāyaṁ katvā bodhiṁ vandituṁ gacchati. Tatthassā yaṁkiñci bhayaṁ bhaveyya. Taṁ nappatirūpaṁ. Tattha gamanāgamane mama dhītaraṁ rakkheyyāsīti tassa dhītaraṁ paṭipādetvā kālamakāsi. Tato rājadhītā pitusarīrakiccaṁ kāretvā divasassa tikkhattuṁ assamabhiruyha bodhiupaṭṭhānaṁ gacchati. Manussā panassā rūpasampattiṁ disvā vimhitamānasā rājārahaṁ vata no idaṁ paṇṇākāraṁ diṭṭhaṁ. Gantvā rañño ācikkhissāma. Appeva nāma rājā so kiñci no dadeyyāti cintetvā rañño santikaṁ gantvā vanditvā ṭhitā evamāhaṁsu.",
  "anya-e1101n4:599": "12.",
  "anya-e1101n4:600": " Bodhimaṇḍaṁ samāgamma, abhiṇhaṁ tuṭṭhamānasā;",
  "anya-e1101n4:601": "Vandantī yāti kaññekā, vijjūva siriyā jalaṁ.",
  "anya-e1101n4:602": "13.",
  "anya-e1101n4:603": " Nīladhampillabhārā sā, visālāyatalocanā;",
  "anya-e1101n4:604": "Soṇṇadolābhasavaṇā, sāmā subhapayodharā.",
  "anya-e1101n4:605": "14.",
  "anya-e1101n4:606": " Sataraṁsīhi sammissa, sañcyāmbudasamādharā;",
  "anya-e1101n4:607": "Tuṅganāsā nīlabhamu, hāsabhāsā manoramā.",
  "anya-e1101n4:608": "15.",
  "anya-e1101n4:609": " Īdisaṁ no mahārājā mahārājadiṭṭhapubba itipikatthaci, diṭṭhapubbaṁ kudācanaṁ;",
  "anya-e1101n4:610": "Ehi tassā siriṁdeva, bodhimaṇḍamhi dakkhasīti.",
  "anya-e1101n4:611": "Taṁ sutvā rājā savaṇasaṁsaggeneva tāya paṭibaddhacitto caturaṅginiṁsenaṁ gahetvā rājadhītaraṁ bodhivandanatthāya āgatakāle bahipākāre senaṁ parikkhipāpetvā gaṇhathetanti manusse niyojesi. Tato senāpi taṁ gahaṇasajjā aṭṭhāsi. Rājadhītā te disvā sīghaṁ sindhavaṁ upasaṅkamitvā tassa piṭṭhiyaṁ nisinnā paṇhiyā saññaṁ adāsi. So taṁ gahetvā vegena ākāsaṁ pakkhandi. Sā pana dunnisinnabhāvena assassa vegaṁ sandhāretumasakkontī assapiṭṭhito parigali. Sindhavo rājadhītaraṁ patamānaṁ disvā rājovādaṁ saramāno vegenāgantvā tassā kese ḍaṁsitvā ukkhipitvā patamānāya tassā piṭṭhiṁdatvā nisīdāpetvā ākāsena taṁ netvā pāṭaliputtanagareyeva patiṭṭhāpesi pātaliputtanagareyevataṁ paviṭhāpesiitipikatthaci.",
  "anya-e1101n4:612": "16.",
  "anya-e1101n4:613": " Tiracchānagatāpevaṁ, sarantā upakārakaṁ;",
  "anya-e1101n4:614": "Na jahantīti mantvāna, kataññū hontu hontipāṇino-itipikatthaci pāṇinoti.",
  "anya-e1101n4:615": "Tato paṭṭhāya sā puññakammaṁ katvā saggaparāyanā ahosīti.",
  "anya-e1101n4:616": "17.",
  "anya-e1101n4:617": " Yo yaṁ dumindaṁyatinandanena;",
  "anya-e1101n4:618": "Sampūjitaṁ pūjayate sa pañño;",
  "anya-e1101n4:619": "Sa bhogavā hoti anītiko ca,",
  "anya-e1101n4:620": "Sabbattha so hoti pasattharūpo.",
  "anya-e1101n4:621": "Bodhirājadhītuyā vatthuṁ navamaṁ.",
  "anya-e1101n4:622": "40. Kuṇḍaliyā vatthumhi ayamānupubbīkathā",
  "anya-e1101n4:623": "Laṅkādīpe rohaṇajapade mahāgāmo nāma ahosi, tattha tissavihāraṁ nāma anekasatabhikkhūhi samākiṇṇaṁ anekapariveṇapatimaṇḍitaṁ vihāraṁ ahosi. Tattheko tisso nāma sāmaṇero paṭivasati. So ekasmiṁsamaye janapadacārikaṁ caranto pāsāṇavāpigāme bhikkhaṁ caritvā yāpanamattaṁ bhattaṁ sappinā saddhiṁ labhitvā nikkhamma gāmadvāraṁ patvā mahāgāmābhimukho gacchanto manusse udakaphāsukaṭṭhānaṁ pucchi. Tehi bhante tumhākaṁ abhimukhe avidūraṭṭhāne kakubandakandaraṁ nāma sandamānasītalodakaṁ dhavalavālukātalaṁ tattha tumhe gantvā nahātvā sītalacchāyāya vālukātale nisinno bhattakiccaṁ katvā gacchathāti vutte sāmaṇero sādhūti vatvā tattha gantvā phāsukaṭṭhāne nisinno bhattaṁ bhuñjitumārabhi. Tadā ekena vanakammikena saddhiṁaraññaṁ gatā ekā sunakhī tasmiṁ kandare ekasmiṁ pabbhāraṭṭhāne dārake vijāyitvā chātajjhattā pavedhamānagattā dārakānaṁ samīpenipannā sāmaṇerassa patte āhāragandhaṁ ghāyitvā nipannaṭṭhānato vuṭṭhāya pavedhamānā tassa samīpaṁ āgamma naṅguṭṭhaṁ cālentī aṭṭhāsi, sāmaṇero taṁ disvā kampitamānaso attano bhojanatthāya vaṭṭitaṁ pathamālopaṁ tassā purato ṭhapesi, tato sā somanassā taṁ bhuñji. Taṁ disvā tuṭṭho punappunaṁ ālopaṁ karonto tassā bhattaṁ datvā pattaṁ dhovitvā thavikāya pakkhipitvā agamāsi. Tato sā sunakhī sāmaṇeragatena pasādena tato cutā jambudīpe devaputtanagare rājānaṁ paṭicca tassa mahesiyā kucchimhi paṭisandhiṁ gaṇhitvā dasamāsaccayena mātukucchito nikkhami, athassā sikhāmaṅgaladivase sampatte mātāpitaro panassā kuṇḍalāvaṭṭakesattā kuṇḍalāti nāma makaṁsu. Sā anukkamena soḷasavassuddesikā ahosi, tasmiṁ kira samaye tisso sāmaṇero mahābodhiṁ vandissāmīti nāvaṁ abhiruyha jambudīpaṁ gantvā anupubbena devaputtanagaraṁ patvā sunivattho supāruto yugamattadaso bhikkhāya caranto mahāvīthiṁ sampāpuṇi. Rājadhītā sīhapañjaraṁ ugghāṭetvā antaravīthiṁ olokentī bhikkhantaṁ sāmaṇeraṁ disvā pubbasinehaṁ paṭilabhi, tasmiṁkhaṇe tassā jātissarañāṇaṁ ahosi. Sā kira pubbe bhikkhuṇī hutvā paṇṇasūciyā saddhiṁ potthakañca padīpiyatelañca datvā jātissarā bhaveyyaṁti patthanaṁ ṭhapesi, tato sājātiṁ anussarantī sāmaṇerena attano katūpakāraṁ ditvā somanassā naṁ pakkosāpetvā rājagehe āsanaṁ paññāpetvā tattha nisinnaṁ nānaggarasa bhojanena parivisitvā onītapattapāṇiṁ sāmaṇeraṁ upasaṅkamitvā vanditvā ekamantaṁ nisinnā tena saddhiṁ sallapantī evamāha.",
  "anya-e1101n4:624": "1.",
  "anya-e1101n4:625": " Na sañjānāsi maṁ dhīra, pubbehaṁ tava dāsikā;",
  "anya-e1101n4:626": "Tenāhaṁ sukhitā āsiṁ, tasmā tvamasi issaroti.",
  "anya-e1101n4:627": "Taṁ sutvā sāmaṇero āha.",
  "anya-e1101n4:628": "2.",
  "anya-e1101n4:629": " Natthi me tādisī dāsī, na sañjānāmi taṁ ahaṁ;",
  "anya-e1101n4:630": "Kāsi tvaṁ kassa vā dhītā, taṁ me akkhāhi pucchitāti.",
  "anya-e1101n4:631": "Tato sā taṁ sārāpentī āha.",
  "anya-e1101n4:632": "3.",
  "anya-e1101n4:633": " Sārāpemi tuvaṁ ajja, yathā jānāsimaṁ ise;",
  "anya-e1101n4:634": "Bujjhassu bodhito dāni, mayā jātiṁsarantiyā.",
  "anya-e1101n4:635": "4.",
  "anya-e1101n4:636": " Pāsāṇavāpigāmamhi, tambapaṇṇimhi rohaṇe;",
  "anya-e1101n4:637": "Bhikkhitvāna tuvaṁ bhante, yadā kakubandakandare.",
  "anya-e1101n4:638": "5.",
  "anya-e1101n4:639": " Nisīditvāna tvaṁ bhattaṁ, bhuttakālaṁ sarissasi;",
  "anya-e1101n4:640": "Tadāhaṁ sunakhī āsiṁ, vijātā laddhagocarā.",
  "anya-e1101n4:641": "6.",
  "anya-e1101n4:642": " Dārake khādituṁ mayha, māsannā khudapīḷitā;",
  "anya-e1101n4:643": "Pavedhamānasabbaṅgā, aṭṭhāsiṁ tava santike.",
  "anya-e1101n4:644": "7.",
  "anya-e1101n4:645": " Disvā taṁ maṁ tadā bhante, vedhamānaṁ bubhukkhitaṁ;",
  "anya-e1101n4:646": "Chinnabhatto tuvaṁ hutvā, mamaṁ bhattena tosayī.",
  "anya-e1101n4:647": "8.",
  "anya-e1101n4:648": " Tadāhaṁ muducittena, cittaṁ tayi pasādayiṁ;",
  "anya-e1101n4:649": "Tenāhaṁ puññakammena, dutiye attasambhave.",
  "anya-e1101n4:650": "9.",
  "anya-e1101n4:651": " Idha rājakule jātā, sabbakāmasamiddhinī;",
  "anya-e1101n4:652": "Cittappasādamattena, lokanāthassa sāsane.",
  "anya-e1101n4:653": "10.",
  "anya-e1101n4:654": " Tadahupabbajitassāpi, īdisā honti sampadā;",
  "anya-e1101n4:655": "Kīdisaṁ hoti sambuddhe, pasādena phalaṁ aho.",
  "anya-e1101n4:656": "11.",
  "anya-e1101n4:657": " Aññāni pana kiccāni, pahāyāttahite rato;",
  "anya-e1101n4:658": "Atandito divārattiṁ, sarātu ratanattayaṁti.",
  "anya-e1101n4:659": "Evaṁ sāmaṇerena katūpakāraṁ sārāpetvā bhante tava dāsiyā anuggahaṁ paṭicca idheva vasathāti nimantitvā tena sampaṭicchite mahantaṁ vihāraṁ kārāpetvā sāmaṇeraṁ ādiṁ katvā anekabhikkhusate nimantetvā vihāre vasāpetvā sulabhaṁ katvā catupaccayehi upaṭṭhāsi. Sāmaṇeropi sunakhiyā dinnadānaṁ anussaritvā tuṭṭho buddhānussatiṁ manasikaronto na cirenava arahattaṁ patvā tasmiṁyeva vihāre vasanto āyupariyosāne tattheva parinibbāyīti.",
  "anya-e1101n4:660": "12.",
  "anya-e1101n4:661": " Tiyaddhesu tilokasmiṁ, natthi vatthuttayaṁ vinā;",
  "anya-e1101n4:662": "Sattāna mañña micchattha, dāyakaṁ surapādapaṁ.",
  "anya-e1101n4:663": "Kuṇḍaliyā vatthuṁ dasamaṁ.",
  "anya-e1101n4:664": "Mahāsenavaggo catuttho.",
  "anya-e1101n4:665": "Ettāvatā jambudīpuppattikathā samattā."
}