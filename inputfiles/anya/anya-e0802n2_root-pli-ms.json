{
  "anya-e0802n2:0": "2. Nāmakappa",
  "anya-e0802n2:1": "Paṭhamakaṇḍa",
  "anya-e0802n2:2": "52, 60.Jinavacanayuttaṁhi.",
  "anya-e0802n2:3": "‘‘Jinavacanayuttaṁ hi’’ iccetaṁ adhikāratthaṁ veditabbaṁ.",
  "anya-e0802n2:4": "53, 61.Liṅgañca nippajjate.",
  "anya-e0802n2:5": "Yathā yathā jinavacanayuttaṁ hi liṅgaṁ, tathā tathā idha liṅgañca nippajjate.",
  "anya-e0802n2:6": "Taṁ yathā? Eso no satthā, brahmā attā, sakhā, rājā.",
  "anya-e0802n2:7": "54, 62.Tato ca vibhattiyo.",
  "anya-e0802n2:8": "Tato jinavacanayuttehi liṅgehi vibhattiyo parā honti.",
  "anya-e0802n2:9": "55, 63.Si yo, aṁ yo, nā hi, sa naṁ, smā hi, sa naṁ, smiṁ su.",
  "anya-e0802n2:10": "Kā ca pana tāyo vibhattiyo? Si, yo iti paṭhamā, aṁ, yoiti dutiyā, nā hi iti tatiyā, sa, naṁiti catutthī, smā, hi iti pañcamī, sa, naṁ iti chaṭṭhī, smiṁ, su iti sattamī.",
  "anya-e0802n2:11": "Vibhattiiccanena kvattho? Amhassa mamaṁ savibhattissa se.",
  "anya-e0802n2:12": "56, 64.Tadanuparodhena.",
  "anya-e0802n2:13": "Yathā yathā tesaṁ jinavacanānaṁ anuparodho. Tathā tathā idha liṅgañca nippajjate.",
  "anya-e0802n2:14": "57, 71.Ālapane si ga sañño.",
  "anya-e0802n2:15": "Ālapanatthe si gasañño hoti.",
  "anya-e0802n2:16": "Bhoti ayye, bhoti kaññe, bhoti kharādiye.",
  "anya-e0802n2:17": "Ālapaneti kimatthaṁ? Sā ayyā.",
  "anya-e0802n2:18": "Sīti kimatthaṁ? Bhotiyo ayyāyo.",
  "anya-e0802n2:19": "Gaiccanena kvattho? Ghate ca.",
  "anya-e0802n2:20": "58, 29.Ivaṇṇuvaṇṇā jhalā.",
  "anya-e0802n2:21": "Ivaṇṇuvaṇṇāiccete jhalasaññā honti yathāsaṅkhyaṁ.",
  "anya-e0802n2:22": "Isino , aggino, gahapatino, daṇḍino. Setuno, ketuno, bhikkhuno. Sayambhuno, abhibhuno.",
  "anya-e0802n2:23": "Jhalaiccanena kvattho? Jhalato sassa no vā.",
  "anya-e0802n2:24": "59, 182.Te itthikhyā po.",
  "anya-e0802n2:25": "Te ivaṇṇuvaṇṇā yadā itthikhyā, tadā pasaññā honti.",
  "anya-e0802n2:26": "Rattiyā, itthiyā, dhenuyā, vadhuyā.",
  "anya-e0802n2:27": "Itthikhyāti kimatthaṁ? Isinā, bhikkhunā.",
  "anya-e0802n2:28": "Saiccanena kvattho? Pato yā.",
  "anya-e0802n2:29": "60, 177.Ā gho.",
  "anya-e0802n2:30": "Ākāro yadā itthikhyo, tadā ghasañño hoti.",
  "anya-e0802n2:31": "Saddhāya, kaññāya, vīṇāya, gaṅgāya, disāya sālāya, mālāya, tulāya, dolāya, pabhāya, sobhāya, paññāya, karuṇāya nāvāya, kapālikāya.",
  "anya-e0802n2:32": "Āti kimatthaṁ? Rattiyā, itthiyā.",
  "anya-e0802n2:33": "Itthikhyoti kimatthaṁ? Satthārā desito ayaṁ dhammo.",
  "anya-e0802n2:34": "Ghaiccanena kvattho? Ghato nādīnaṁ.",
  "anya-e0802n2:35": "61, 86.Sāgamo se.",
  "anya-e0802n2:36": "Sakārāgamo hoti se vibhattimhi.",
  "anya-e0802n2:37": "Purisassa, aggissa, isissa, daṇḍissa, bhikkhussa, sayambhussa, abhibhussa.",
  "anya-e0802n2:38": "Seti kimattaṁ? Purisasmiṁ.",
  "anya-e0802n2:39": "62, 206.Saṁsāsvekavacanesu ca.",
  "anya-e0802n2:40": "Saṁsāsu ekavacanesu vibhattādesesu sakārāgamo hoti.",
  "anya-e0802n2:41": "Etissaṁ, etissā imissaṁ, imissā, tissaṁ, tissā,",
  "anya-e0802n2:42": "Tassaṁ tassā, yassaṁ, yassā, amussaṁ, amussā.",
  "anya-e0802n2:43": "Saṁsāsvīti kimatthaṁ? Agginā, pāṇinā.",
  "anya-e0802n2:44": "Ekavacanesvīti kimatthaṁ? Tāsaṁ, sabbāsaṁ.",
  "anya-e0802n2:45": "Vibhattādesesvīti kimatthaṁ? Manasā, vacasā, thāmasā.",
  "anya-e0802n2:46": "63, 217.Etimāsami.",
  "anya-e0802n2:47": "Etāimāiccetesamanto saro ikāro hoti saṁsāsu ekavacanesu vibhattādesesu.",
  "anya-e0802n2:48": "Etissaṁ, etissā, imissaṁ, imissā.",
  "anya-e0802n2:49": "Saṁsāsvīti kimatthaṁ? Etāya, imāya.",
  "anya-e0802n2:50": "Ekavacanesvīti kimatthaṁ? Etāsaṁ, imāsaṁ.",
  "anya-e0802n2:51": "64, 216.Tassā vā.",
  "anya-e0802n2:52": "Tassā itthiyaṁ vattamānassa antassa ākārassa ikāro hoti vā saṁsāsu ekavacanesu vibhattādesesu.",
  "anya-e0802n2:53": "Tissaṁ, tissā, tassaṁ, tassā.",
  "anya-e0802n2:54": "65, 215.Tato sassa ssāya.",
  "anya-e0802n2:55": "Tato tā etā imāto sassa vibhattissa ssāyādeso hoti vā.",
  "anya-e0802n2:56": "Tissāya, etissāya, imissāya.",
  "anya-e0802n2:57": "Vāti kimatthaṁ? Tissā, etissā, imissā.",
  "anya-e0802n2:58": "66, 205.Gho rassaṁ.",
  "anya-e0802n2:59": "Gho rassamāpajjate saṁsāsu ekavacanesu vibhattādesesu.",
  "anya-e0802n2:60": "Tassaṁ, tassā, yassaṁ, yassā, sabbassaṁ, sabbassā.",
  "anya-e0802n2:61": "Saṁsāsvīti kimatthaṁ? Tāya, sabbāya.",
  "anya-e0802n2:62": "Ekavacanesvīti kimatthaṁ? Tāsaṁ, sabbāsaṁ.",
  "anya-e0802n2:63": "67, 229.Noca dvādito naṁmhi.",
  "anya-e0802n2:64": "Dviiccevamādito saṅkhyāto nakārāgamo hoti naṁmhi vibhattimhi.",
  "anya-e0802n2:65": "Dvinnaṁ, tinnaṁ, catunnaṁ, pañcannaṁ, channaṁ, sattannaṁ, aṭṭhannaṁ, navannaṁ, dasannaṁ.",
  "anya-e0802n2:66": "Dvāditoti kimatthaṁ? Sahassānaṁ.",
  "anya-e0802n2:67": "Naṁmhīti kimatthaṁ? Dvīsu, tīsu.",
  "anya-e0802n2:68": "Caggahaṇenassañcāgamo hoti. Catassannaṁ itthīnaṁ tissannaṁ vedanānaṁ.",
  "anya-e0802n2:69": "68, 184.Amā pato smiṁsmānaṁ vā.",
  "anya-e0802n2:70": "Paiccetasmā smiṁsmāiccetesaṁ aṁāādesā honti vā yathāsaṅkhyaṁ.",
  "anya-e0802n2:71": "Matyaṁ, matiyaṁ, matyā, matiyā, nikatyaṁ. Nikatiyaṁ, nikatyā, nikatiyā, vikatyaṁ, vikatiyaṁ, vikatyā, vikatiyā, viratyaṁ, viratiyaṁ, viratyā, viratiyā, ratyaṁ, ratiyaṁ, ratyā, ratiyā, puthabyaṁ, puthaviyaṁ, puthabyā, puthaviyā, pavatyaṁ, pavatyā, pavattiyaṁ, pavattiyā.",
  "anya-e0802n2:72": "69, 186.Ādito o ca.",
  "anya-e0802n2:73": "Ādiiccetasmā smiṁvacanassa aṁoādesā honti vā.",
  "anya-e0802n2:74": "Ādīṁ , ādo.",
  "anya-e0802n2:75": "Vāti kimatthaṁ? Ādismiṁ, ādimhi nāthaṁ namassitvāna,",
  "anya-e0802n2:76": "Caggahaṇena aññasmāpi smiṁ vacanassa ā o aṁādesā honti. Divā ca ratto ca haranti ye bali. Bārāṇasiṁ ahu rājā.",
  "anya-e0802n2:77": "70, 30.Jhalānamiyuvā sare vā.",
  "anya-e0802n2:78": "Jhalaiccetesaṁ iya uvaiccete ādesā honti vā sare pare yathāsaṅkhyaṁ.",
  "anya-e0802n2:79": "Tiyantaṁ pacchiyāgāre, aggiyāgāre, bhikkhuvāsane nisīdati, vuthuvāsane nisīdati.",
  "anya-e0802n2:80": "Sareti kimatthaṁ? Timalaṁ, tiphalaṁ, ticatukkaṁ, tidaṇḍaṁ, tilokaṁ, tinayanaṁ, tipāsaṁ, tihaṁsaṁ, tibhavaṁ, tikhandhaṁ, tipiṭakaṁ, tivedanaṁ, catuddisaṁ, puthubhūtaṁ.",
  "anya-e0802n2:81": "Vāti kimatthaṁ? Pañcahaṅgehi tīhākārehi. Cakkhāyatanaṁ.",
  "anya-e0802n2:82": "Vāti vikappanatthaṁ, ikārassa ayādeso hoti, vatthuttayaṁ.",
  "anya-e0802n2:83": "71, 505.Yavakārā ca.",
  "anya-e0802n2:84": "Jhalānaṁ yakāra vakārādesā honti sare pare yathāsaṅkhyaṁ.",
  "anya-e0802n2:85": "Agyāgāraṁ , pakkhāyatanaṁ, svāgataṁ, te mahāvīra.",
  "anya-e0802n2:86": "Caggahaṇaṁ sampiṇḍanatthaṁ.",
  "anya-e0802n2:87": "72, 185.Pasaññassa ca.",
  "anya-e0802n2:88": "Pasaññassa ca ivaṇṇassa vibhattādese sare pare yakārādeso hoti.",
  "anya-e0802n2:89": "Puthabyā, ratyā, matyā.",
  "anya-e0802n2:90": "Sareti kimatthaṁ? Puthaviyaṁ.",
  "anya-e0802n2:91": "73, 174.Gāva se.",
  "anya-e0802n2:92": "Goiccetassa okārassa āvādeso hoti se vibhattimhi.",
  "anya-e0802n2:93": "Gāvassa.",
  "anya-e0802n2:94": "74, 169.Yosu ca.",
  "anya-e0802n2:95": "Goiccetassa okārassa āvādeso hoti yoiccetesu paresu.",
  "anya-e0802n2:96": "Gāvo gacchanti, gāvo passanti, gāvī gacchanti, gāvī passanti.",
  "anya-e0802n2:97": "Caggahaṇaṁ kimatthaṁ? Nāsmāsmiṁsu vacanesu āvā deso hoti.",
  "anya-e0802n2:98": "Gāvena, gāvā, gāve, gāvesu.",
  "anya-e0802n2:99": "75, 170.Avamhica.",
  "anya-e0802n2:100": "Goiccetassa okārassa āvaavaiccete ādesā honti aṁmhi vibhattimhi.",
  "anya-e0802n2:101": "Gāvaṁ, gavaṁ.",
  "anya-e0802n2:102": "Caggahaṇena sādisesesu pubbuttavacanesu goiccetassa okārassa avādeso hoti.",
  "anya-e0802n2:103": "Gavassa, gavo, gavena, gavā, gave, gavesu.",
  "anya-e0802n2:104": "76, 171.Āvassu vā.",
  "anya-e0802n2:105": "Āvaiccetassa gāvādesassa anta sarassa ukārādeso hoti vā aṁmhi vibhattimhi.",
  "anya-e0802n2:106": "Gāvuṁ, gāvaṁ.",
  "anya-e0802n2:107": "Āvasseti kimatthaṁ? Gāvo tiṭṭhanti.",
  "anya-e0802n2:108": "77, 175.Tato namaṁ patimhā lutte ca samāse.",
  "anya-e0802n2:109": "Tato gosaddato naṁvacanassa aṁādeso hoti, goiccetassa okārassa avādeso hoti patimhi pare alutte ca samāse.",
  "anya-e0802n2:110": "Gavapati.",
  "anya-e0802n2:111": "Alutteti kimatthaṁ? Gopati.",
  "anya-e0802n2:112": "Caggahaṇena asamāsepi naṁvacanassa aṁādeso hoti, goiccetassa okārassa avādeso hoti.",
  "anya-e0802n2:113": "Gavaṁ.",
  "anya-e0802n2:114": "78, 3.Osare ca.",
  "anya-e0802n2:115": "Goiccetassa okārassa avādeso hoti samāse ca sare pare.",
  "anya-e0802n2:116": "Gavassakaṁ, gaveḷakaṁ, gavājinaṁ.",
  "anya-e0802n2:117": "Caggahaṇena uvaṇṇaiccevamantānaṁ liṅgānaṁ uvaavaurādesā honti smiṁyoiccetesu kvaci.",
  "anya-e0802n2:118": "Bhuvi, pasavo, guravo, caturo.",
  "anya-e0802n2:119": "Sareti kimatthaṁ? Godhano, govindo.",
  "anya-e0802n2:120": "79, 46.Tabbiparītūpapade byañjane ca.",
  "anya-e0802n2:121": "Tassa avasaddassa yadā upapade tiṭṭhamānassa tassa okārassa viparīto hoti byañjane pare.",
  "anya-e0802n2:122": "Uggate sūriye, uggacchati, uggahetvā.",
  "anya-e0802n2:123": "Caggahaṇamavadhāraṇatthaṁ. Avasāne, avakiraṇe, avakirati.",
  "anya-e0802n2:124": "80, 173.Goṇanaṁmhi vā.",
  "anya-e0802n2:125": "Sabbasseva gosaddassa goṇādeso hoti vā naṁmhi vibhattimhi.",
  "anya-e0802n2:126": "Goṇānaṁ sattannaṁ.",
  "anya-e0802n2:127": "Vāti kimatthaṁ?",
  "anya-e0802n2:128": "Gonañce taramānānaṁ, ujuṁ gacchati puṅgavo.",
  "anya-e0802n2:129": "Sabbā gāvī ujuṁ yanti, nette ujuṁ gate sati.",
  "anya-e0802n2:130": "Yogavibhāgena aññatrāpi goṇādeso hoti. Goṇabhūtānaṁ.",
  "anya-e0802n2:131": "81, 172.Suhināsu ca.",
  "anya-e0802n2:132": "Suhināiccetesu sabbassa gosaddassa goṇādeso hoti vā.",
  "anya-e0802n2:133": "Goṇesu, goṇehi, goṇebhi, goṇena.",
  "anya-e0802n2:134": "Vāti kimatthaṁ? Gosu, gohi, gobhi, gavena.",
  "anya-e0802n2:135": "Caggahaṇena syādisesesu pubbuttaravacanesupi goṇa gu gavayādesā honti. Goṇo, goṇā, goṇaṁ, goṇe, goṇassa, goṇamhā. Goṇamhi, gunnaṁ, gavayehi, gavayebhi.",
  "anya-e0802n2:136": "82, 149.Aṁmoniggahitaṁ jhalapehi.",
  "anya-e0802n2:137": "Aṁvacanassa makārassa ca jhalapaiccetehi niggahitaṁ hoti",
  "anya-e0802n2:138": "Aggiṁ, isiṁ, gahapatiṁ, daṇḍiṁ, mahesiṁ, bhikkhuṁ, paṭuṁ, sayambhuṁ, abhibhuṁ, rattiṁ, itthiṁ, vadhuṁ, pulliṅgaṁ, pumbhāvo, puṅkokilo.",
  "anya-e0802n2:139": "Aṁmoti kimatthaṁ? Agginā, pāṇinā, bhikkhunā, rattiyā, itthiyā, vadhuyā.",
  "anya-e0802n2:140": "Jhalapehīti kimatthaṁ? Sukhaṁ, dukkhaṁ.",
  "anya-e0802n2:141": "Punārambha haṇaṁ vibhāsānivattanatthaṁ. Aggiṁ, paṭuṁ, buddhiṁ, vadhuṁ.",
  "anya-e0802n2:142": "83, 67.Saralopo’ mādesa paccayādimhi saralope tu pakati.",
  "anya-e0802n2:143": "Saralopo hoti amādesapaccayādimhi sara lope tu pakati hoti.",
  "anya-e0802n2:144": "Purisaṁ, purise, pāpaṁ, pāpe, pāpiyo, pāpiṭṭho.",
  "anya-e0802n2:145": "Amādesapaccayādimhīti ki tthaṁ? Appamādo amataṁ padaṁ.",
  "anya-e0802n2:146": "Saralopeti kimatthaṁ? Purisassa, daṇḍinaṁ.",
  "anya-e0802n2:147": "Tuggahaṇamavadhāraṇatthaṁ. Bhikkhunī, gahapatānī.",
  "anya-e0802n2:148": "Pakatiggahaṇasāmatthena puna sandhibhāvo ca hoti. Seyyo, seṭṭho, jeyyo, jeṭṭho.",
  "anya-e0802n2:149": "84, 144.Aghorassamekavacanayosvapi ca.",
  "anya-e0802n2:150": "Agho saro rassamāpajjate ekavacanayoiccetesu.",
  "anya-e0802n2:151": "Itthiṁ, itthiyo, itthiyā. Vadhuṁ, vadhuyo, vadhuyā. Daṇḍiṁ, daṇḍino, daṇḍinā. Sayambhuṁ, sayambhuvo, sayambhunā.",
  "anya-e0802n2:152": "Aghoti kimatthaṁ? Kaññaṁ, kaññāyo, kaññāya.",
  "anya-e0802n2:153": "Ekavacanayosvīti kimatthaṁ? Itthīhi, sayambhūhi.",
  "anya-e0802n2:154": "Caggahaṇamavadhāraṇatthaṁ. Nadiṁ, nadiyo, nadiyā.",
  "anya-e0802n2:155": "Apiggahaṇena na rassamāpajjate. Itthī, bhikkhunī.",
  "anya-e0802n2:156": "85, 150.Na sismimanapuṁsakāni.",
  "anya-e0802n2:157": "Sismiṁ anapuṁsakāni liṅgāni na rassamāpajjante. Itthī, bhikkhunī, vadhū, daṇḍī, sayambhū.",
  "anya-e0802n2:158": "Sismiṁnti kimatthaṁ? Bhoti itthi, bhoti vadhu, bho daṇḍi, bho sayambhu.",
  "anya-e0802n2:159": "Anapuṁsakānīti kimatthaṁ? Sukhakāri dānaṁ, sukhakāri sīlaṁ, sīghayāyi cittaṁ.",
  "anya-e0802n2:160": "86, 227.Ubhādito naminnaṁ.",
  "anya-e0802n2:161": "Ubhaiccevamādito saṅkhyāto naṁvacanassa innaṁ hoti.",
  "anya-e0802n2:162": "Ubhinnaṁ, duvinnaṁ.",
  "anya-e0802n2:163": "Ubhāditoti kimatthaṁ? Ubhayesaṁ.",
  "anya-e0802n2:164": "87, 231.Iṇṇamiṇṇannaṁ tīhi saṅkhyāhi.",
  "anya-e0802n2:165": "Naṁvacanassa iṇṇaṁ iṇṇannaṁ iccete ādesā honti tīhi saṅkhyāhi.",
  "anya-e0802n2:166": "Tiṇṇaṁ, tiṇṇannaṁ.",
  "anya-e0802n2:167": "Tīhīti kimatthaṁ? Dvinnaṁ.",
  "anya-e0802n2:168": "88, 147.Yosu katanikāralopesu dīghaṁ.",
  "anya-e0802n2:169": "Sabbe sarā yosu katanikāralopesu dīghamāpajjante.",
  "anya-e0802n2:170": "Aggī, bhikkhū, rattī, yāgū, aṭṭhī, aṭṭhīni, āyū, āyūni, sabbāni, yāni, tāni, kāni, katamāni, etāni, apūni, imāni.",
  "anya-e0802n2:171": "Yosvīti kimatthaṁ? Aggi, bhikkhu, ratti, yāgu, sabbo, yo, so, ko, amuko.",
  "anya-e0802n2:172": "Katanikāralopesvīti kimatthaṁ? Itthiyo, vadhuyo, sayambhuvo.",
  "anya-e0802n2:173": "Punārambhaggahaṇaṁ kimatthaṁ? Niccadīpanatthaṁ. Aggī, bhikkhū, rattī, yāni, tāni, katamāni.",
  "anya-e0802n2:174": "89, 87.Sunaṁhisu ca.",
  "anya-e0802n2:175": "Sunaṁhiiccetesu sabbe sarā dīghamāpajjante.",
  "anya-e0802n2:176": "Aggīsu, aggīnaṁ, aggīhi, rattīsu, rattīnaṁ, rattīhi. Bhikkhūsu, bhikkhūnaṁ, bhikkhūhi. Purisānaṁ.",
  "anya-e0802n2:177": "Etesvītī kimatthaṁ? Agginā, pāṇinā, daṇḍinā.",
  "anya-e0802n2:178": "Caggahaṇamavadhāraṇatthaṁ. Sukhettesu brahmacārisu, dhammamakkhāsi bhagavā bhikkhunaṁ datvā sakehi pāṇibhi.",
  "anya-e0802n2:179": "90, 252.Pañcādīnamattaṁ.",
  "anya-e0802n2:180": "Pañcādīnaṁ saṅkhyānaṁ anto attamāpajjate sunaṁhiiccetesu.",
  "anya-e0802n2:181": "Pañcasu, pañcannaṁ, pañcahi, chasu, channaṁ, chahi, sattasu, sattannaṁ, sattahi, aṭṭhasu, aṭṭhannaṁ, aṭṭhahi, navasu, navannaṁ, navahi, dasasu, dasannaṁ, dasahi.",
  "anya-e0802n2:182": "Pañcādīnamīti kimatthaṁ? Dvīsu, dvinnaṁ, dvīhi.",
  "anya-e0802n2:183": "Attamitibhāvaniddeso ubhayassāgamanatthaṁ, anto ukāro attamāpajjate. Catassannaṁ itthīnaṁ. Tissannaṁ vedanānaṁ.",
  "anya-e0802n2:184": "91, 194.Patissinīmhi.",
  "anya-e0802n2:185": "Patissanto attamāpajjate inīmhi paccaye pare.",
  "anya-e0802n2:186": "Gahapatānī.",
  "anya-e0802n2:187": "Inīmhīti kimatthaṁ? Gahapati.",
  "anya-e0802n2:188": "92, 100.Ntussanto yosuca.",
  "anya-e0802n2:189": "Ntupaccayassa anto attamāpajjate sunaṁhiyoiccetesu paresu.",
  "anya-e0802n2:190": "Guṇavantesu, guṇavantānaṁ, guṇavantehi, guṇavantā, guṇavante.",
  "anya-e0802n2:191": "Ntusseti kimatthaṁ? Isīnaṁ.",
  "anya-e0802n2:192": "Etesvīti kimatthaṁ? Guṇavā.",
  "anya-e0802n2:193": "Caggahaṇena aññesu vacanesu attañca hoti. Guṇavantasmiṁ, guṇavantena.",
  "anya-e0802n2:194": "Antaggahaṇena ntupaccayassa anto attamāpajjate, yonañca ikāro hoti. Guṇavanti.",
  "anya-e0802n2:195": "93, 106.Sabbassavā aṁsesu.",
  "anya-e0802n2:196": "Sabbasseva ntupaccayassa attaṁ hoti vā aṁsaiccetesu.",
  "anya-e0802n2:197": "Satimaṁ bhikkhu, satimantaṁ bhikkhuṁ vā, bandhumaṁ rājānaṁ, bandhumantaṁ rājānaṁ vā, satimassa bhikkhuno, satimato bhikkhuno vā, bandhumassa rañño suṅkaṁ, bandhumato rañño vā suṅkaṁ deti.",
  "anya-e0802n2:198": "Etesvīti kimatthaṁ? Satimā bhikkhu, bandhumā rājā.",
  "anya-e0802n2:199": "94, 105.Simhi vā.",
  "anya-e0802n2:200": "Ntupaccayassa antassa attaṁ hoti vā simhi vibhattimhi.",
  "anya-e0802n2:201": "Himavanto pabbato.",
  "anya-e0802n2:202": "Vāti kimatthaṁ? Himavā pabbato.",
  "anya-e0802n2:203": "95, 145.Aggissini.",
  "anya-e0802n2:204": "Aggissantassa ini hoti vā simhi vibhattimhi.",
  "anya-e0802n2:205": "Purato aggini, pacchato aggini, dakkhiṇato aggini, vāmato aggini.",
  "anya-e0802n2:206": "Vāti kimatthaṁ? Aggi.",
  "anya-e0802n2:207": "96, 148.Yosvakatarasso jho.",
  "anya-e0802n2:208": "Yosu akatarasso jho attamāpajjate.",
  "anya-e0802n2:209": "Aggayo munayo, isayo, gahapatayo.",
  "anya-e0802n2:210": "Yosvīti kimatthaṁ? Aggīsu.",
  "anya-e0802n2:211": "Akatarassoti kimatthaṁ? Daṇḍino.",
  "anya-e0802n2:212": "Jhoti kimatthaṁ? Rattiyo.",
  "anya-e0802n2:213": "97, 156.Vevosu lo ca.",
  "anya-e0802n2:214": "Vevoiccetesu akatarasso lo attamāpajjate.",
  "anya-e0802n2:215": "Bhikkhave, bhikkhavo, hetave, hetavo.",
  "anya-e0802n2:216": "Akatarassoti kimatthaṁ? Sayambhuvo, vessabhuvo, parābhibhuvo.",
  "anya-e0802n2:217": "Vevosvīti kimatthaṁ? Hetunā, ketunā, setunā.",
  "anya-e0802n2:218": "Caggahaṇamanukaḍḍhanatthaṁ.",
  "anya-e0802n2:219": "98, 186.Mātulādīnamānattamīkāre.",
  "anya-e0802n2:220": "Mātulaiccevamādīnaṁ anto ānattamāpajjate īkāre paccaye pare.",
  "anya-e0802n2:221": "Mātulānī , ayyakānī, varuṇānī.",
  "anya-e0802n2:222": "Īkāreti kimatthaṁ? Bhikkhunī, rājinī, jālinī, gahapatānī.",
  "anya-e0802n2:223": "Ānattaggahaṇena nadīiccetassa dīsaddassa jjojjā ādesā honti saha vibhattiyā yonāsaiccetesu. Najjo sandanti, najjā kataṁ taraṅgaṁ, najjā nerañjarāya tīre.",
  "anya-e0802n2:224": "99, 81.Smāhismiṁnaṁmhābhimhivā.",
  "anya-e0802n2:225": "Sabbato liṅgato smāhismiṁ iccetesaṁ mhābhimhiiccete ādesā honti vā yathāsaṅkhyaṁ.",
  "anya-e0802n2:226": "Purisamhā, purisasmā, purisebhi, purisehi, purisamhi, purisasmiṁ.",
  "anya-e0802n2:227": "Smāhismiṁnamiti kimatthaṁ? Vaṇṇavantaṁ agandhakaṁ viruḷhapupphaṁ, mahantaṁ chattaṁ mahāchattaṁ, mahantaṁ dhajaṁ mahādhajaṁ.",
  "anya-e0802n2:228": "100, 214.Na timehi katākārehi.",
  "anya-e0802n2:229": "Ta imaiccetehi katākārehi smāsmiṁ naṁmhāmhiiccete ādesā neva honti.",
  "anya-e0802n2:230": "Asmā ṭhānā bhayaṁ uppajjati, asmiṁ ṭhāne bhayaṁ tiṭṭhati, asmā, asmiṁ.",
  "anya-e0802n2:231": "Katākārehīti kimatthaṁ? Tamhā, tamhi, imamhā, imamhi.",
  "anya-e0802n2:232": "101, 80.Suhisvakāro e.",
  "anya-e0802n2:233": "Suhiiccetesu akāro ettamāpajjate.",
  "anya-e0802n2:234": "Sabbesu, yesu, tesu, kesu, purisesu, imesu, kusalesu, tumhesu, amhesu, sabbehi, yehi, tehi, kehi, purisehi, imehi, kusalehi, tumhehi, amhehi.",
  "anya-e0802n2:235": "102, 202.Sabbanāmānaṁ naṁmhi ca.",
  "anya-e0802n2:236": "Sabbesaṁ sabbanāmānaṁ anto akāro ettamāpajjate naṁmhi vibhattimhi.",
  "anya-e0802n2:237": "Sabbesaṁ, sabbesānaṁ, yesaṁ, yesānaṁ, tesaṁ, tesānaṁ, imesaṁ, imesānaṁ, kesaṁ, kesānaṁ, itaresaṁ, itaresānaṁ, katamesaṁ, katamesānaṁ. Sabbanāmānamiti kimatthaṁ? Buddhānaṁ bhagavantānaṁ āciṇṇasamāciṇṇo.",
  "anya-e0802n2:238": "Akāroti kimatthaṁ? Amūsaṁ, amūsānaṁ.",
  "anya-e0802n2:239": "Naṁmhīti kimatthaṁ? Sabbe, ime.",
  "anya-e0802n2:240": "Caggahaṇa manukaḍḍhanatthaṁ.",
  "anya-e0802n2:241": "103, 79.Atonena.",
  "anya-e0802n2:242": "Tasmā akārato nāvacanassa enādeso hoti.",
  "anya-e0802n2:243": "Sabbena, yena, tena, kena, anena, purisena, rūpena.",
  "anya-e0802n2:244": "Atoti kimatthaṁ? Muninā, amunā, bhikkhunā.",
  "anya-e0802n2:245": "Nāti kimatthaṁ? Tasmā.",
  "anya-e0802n2:246": "104, 66.So.",
  "anya-e0802n2:247": "Tasmā akārato sivacanassa okārādeso hoti.",
  "anya-e0802n2:248": "Sabbo, yo, so, ko, amuko, puriso.",
  "anya-e0802n2:249": "Sīti kimatthaṁ? Purisānaṁ.",
  "anya-e0802n2:250": "Atoti kimatthaṁ? Sayambhū.",
  "anya-e0802n2:251": "105, 0.So vā.",
  "anya-e0802n2:252": "Tasmā akārato nāvacanassa soādeso hoti vā.",
  "anya-e0802n2:253": "Atthaso dhammaṁ jānāti, byañjanaso atthaṁ jānāti, akkharaso, suttaso, padaso, yasaso. Upāyaso, sabbaso, thāmaso, ṭhānaso.",
  "anya-e0802n2:254": "Vāti kimatthaṁ? Pādena vā pādārahena vā atirekapādena vā yo bhikkhu theyyacittena parassa bhaṇḍaṁ gaṇhāti, so bhikkhu pārājiko hoti asaṁvāso.",
  "anya-e0802n2:255": "106, 313.Dīghorehi.",
  "anya-e0802n2:256": "Dīghaoraiccetehi smāvacanassa soādeso hoti vā.",
  "anya-e0802n2:257": "Dīghaso, oraso, dīghamhā, oramhā.",
  "anya-e0802n2:258": "Dīghorehiti kimatthaṁ? Saramhā, vacanamhā.",
  "anya-e0802n2:259": "107, 69.Sabbayonīnamāe.",
  "anya-e0802n2:260": "Tasmā akārato sabbesaṁ yonīnaṁāe ādesā honti vā yathāsaṅkhyaṁ.",
  "anya-e0802n2:261": "Purisā, purise, rūpā, rūpe.",
  "anya-e0802n2:262": "Vāti kimatthaṁ? Aggayo, munayo, isayo.",
  "anya-e0802n2:263": "Yonīnanti kimatthaṁ? Purisassa, rūpassa.",
  "anya-e0802n2:264": "Akāratoti kimatthaṁ? Daṇḍino, aṭṭhīni, aggī pajjalanti, munī caranti.",
  "anya-e0802n2:265": "108, 90.Smāsmiṁnaṁvā.",
  "anya-e0802n2:266": "Tasmā akārato sabbesaṁ smāsmiṁiccetesaṁ ā e ādesā honti vā yathāsaṅkhyaṁ.",
  "anya-e0802n2:267": "Purisā , purisasmā, purise, purisasmiṁ.",
  "anya-e0802n2:268": "Akāratoti kimatthaṁ? Daṇḍinā, daṇḍismiṁ, bhikkhunā, bhikkhusmiṁ.",
  "anya-e0802n2:269": "109, 304.Āya catutthekavacanassatu.",
  "anya-e0802n2:270": "Tasmā akārato catutthekavacanassa āyādeso hoti vā.",
  "anya-e0802n2:271": "Atthāya hitāya sukhāya devamanussānaṁ buddho loke uppajjati.",
  "anya-e0802n2:272": "Atoti kimatthaṁ? Isissa.",
  "anya-e0802n2:273": "Catutthīti kimatthaṁ? Purisassa mukhaṁ.",
  "anya-e0802n2:274": "Ekavacanasseti kimatthaṁ? Purisānaṁ dadāti.",
  "anya-e0802n2:275": "Vāti kimatthaṁ? Dātā hoti samaṇassa vā brāhmaṇassa vā.",
  "anya-e0802n2:276": "Tuggahaṇenatthañca hoti. Atthatthaṁ, hitatthaṁ, sukhatthaṁ.",
  "anya-e0802n2:277": "110, 201.Tayo neva ca sabbanāmehi.",
  "anya-e0802n2:278": "Tehi sabbanāmehi akārantehi smāsmiṁ saiccetesaṁ tayo ā e āyādesā neva honti.",
  "anya-e0802n2:279": "Sabbasmā , sabbasmiṁ, sabbassa. Yasmā, yasmiṁ, yassa. Tasmā, tasmiṁ, tassa. Kasmā, kasmiṁ, kassa. Imasmā, imasmiṁ, imassa.",
  "anya-e0802n2:280": "Sabbanāmehīti kimatthaṁ? Pāpā, pāpe, pāpāya.",
  "anya-e0802n2:281": "Caggahaṇamanukaḍḍhanatthaṁ.",
  "anya-e0802n2:282": "111, 179.Ghato nādīnaṁ.",
  "anya-e0802n2:283": "Tasmā ghato nādīnamekavacanānaṁ vibhattigaṇānaṁ āyādeso hoti.",
  "anya-e0802n2:284": "Kaññāya kataṁ kammaṁ, kaññāya dīyate, kaññāya nissaṭaṁ vatthaṁ. Kaññāya pariggaho, kaññāya patiṭṭhitaṁ sīlaṁ.",
  "anya-e0802n2:285": "Ghatoti kimatthaṁ? Rattiyā, itthiyā, dhenuyā, vadhuyā.",
  "anya-e0802n2:286": "Nādīnamiti kimatthaṁ? Kaññaṁ passati, vijjaṁ, vīṇaṁ, gaṅgaṁ.",
  "anya-e0802n2:287": "Ekavacanānamiti kimatthaṁ? Sabbāsu, yāsu, tāsu, kāsu, imāsu, pabhāsu.",
  "anya-e0802n2:288": "112, 183.Pato yā.",
  "anya-e0802n2:289": "Tasmā pato nādīnamekavacanānaṁ vibhattigaṇānaṁ yāādeso hoti.",
  "anya-e0802n2:290": "Rattiyā , itthiyā, deviyā, dhenuyā, yāguyā, vadhuyā.",
  "anya-e0802n2:291": "Nādīnamiti kimatthaṁ? Rattī, rattiṁ, itthī, itthiṁ.",
  "anya-e0802n2:292": "Patoti kimatthaṁ? Kaññāya, vīṇāya, gaṅgāya, pabhāya, sobhāya.",
  "anya-e0802n2:293": "Ekavacanānamiti kimatthaṁ? Rattīnaṁ, itthīnaṁ.",
  "anya-e0802n2:294": "113, 132.Sakhato gasse vā.",
  "anya-e0802n2:295": "Tasmā sakhato gassa akāra ākāra ikāra īkāra ekārādesā honti vā.",
  "anya-e0802n2:296": "Bho sakha, bho sakhā, bho sakhi, bho sakhī, bho sakhe.",
  "anya-e0802n2:297": "114, 178.Ghate ca.",
  "anya-e0802n2:298": "Tasmā ghato gassa ekārādeso hoti.",
  "anya-e0802n2:299": "Bhoti ayye, bhoti kaññe, bhoti kharādiye.",
  "anya-e0802n2:300": "Caggahaṇamavadhāraṇatthaṁ, sanniṭṭhānaṁ.",
  "anya-e0802n2:301": "115, 181.Na ammādito.",
  "anya-e0802n2:302": "Tato ammādito gassa ekārattaṁ na hoti.",
  "anya-e0802n2:303": "Bhoti ammā, bhoti annā, bhoti ambā, bhoti tātā.",
  "anya-e0802n2:304": "Ammāditoti kimatthaṁ? Bhoti kaññe.",
  "anya-e0802n2:305": "116, 157.Akatarassā lato yvālapanassa vevo.",
  "anya-e0802n2:306": "Tasmā akatarassā lato yvālapanassa vevoādesā honti.",
  "anya-e0802n2:307": "Bhikkhave, bhikkhavo, hetave, hetavo.",
  "anya-e0802n2:308": "Akatarassāti kimatthaṁ? Sayambhuvo.",
  "anya-e0802n2:309": "Latoti kimatthaṁ? Nāgiyo, dhenuyo, yāguyo.",
  "anya-e0802n2:310": "Ālapanasseti kimatthaṁ? Te hetavo, te bhikkhavo.",
  "anya-e0802n2:311": "117, 124.Jhalato sassano vā.",
  "anya-e0802n2:312": "Tasmā jhalato sassa vibhattissa no ādeso hoti vā.",
  "anya-e0802n2:313": "Aggino, aggissa, sakhino, sakhissa, daṇḍino, daṇḍissa, bhikkhuno, bhikkhussa, sayambhuno, sayambhussa.",
  "anya-e0802n2:314": "Sasseti kimatthaṁ? Isinā, bhikkhunā.",
  "anya-e0802n2:315": "Jhalatoti kimatthaṁ? Purisassa.",
  "anya-e0802n2:316": "118, 146.Ghapatoca yonaṁ lopo.",
  "anya-e0802n2:317": "Tehi ghapajhalaiccetehi yonaṁ lopo hoti vā.",
  "anya-e0802n2:318": "Kaññā, kaññāyo. Rattī, rattiyo, itthī, itthiyo, yāgū, yāguyo, vadhū, vadhuyo. Aggī, aggayo. Bhikkhū, bhikkhavo. Sayambhū, sayambhuvo. Aṭṭhī, aṭṭhīni, āyū, āyūni.",
  "anya-e0802n2:319": "Caggahaṇamanukaḍḍhanatthaṁ.",
  "anya-e0802n2:320": "119, 155.Lato vokāro ca.",
  "anya-e0802n2:321": "Tasmā lato yonaṁ vokāro hoti vā.",
  "anya-e0802n2:322": "Bhikkhavo, bhikkhū, sayambhuvo, sayambhū.",
  "anya-e0802n2:323": "Kāraggahaṇaṁ kimatthaṁ? Yonaṁ no ca hoti. Jantuno.",
  "anya-e0802n2:324": "Caggahaṇamavadhāraṇatthaṁ, amū purisā tiṭṭhanti, amū purise passatha.",
  "anya-e0802n2:325": "Iti nāmakappe paṭhamo kaṇḍo.",
  "anya-e0802n2:326": "Dutiyakaṇḍa",
  "anya-e0802n2:327": "120, 243.Amhassa mamaṁ sapibhattissa se.",
  "anya-e0802n2:328": "Sabbasseva amhasaddassa savibhattissa mamaṁ ādeso hoti se vibhattimhi.",
  "anya-e0802n2:329": "Mamaṁ dīyate purisena, mamaṁ pariggaho.",
  "anya-e0802n2:330": "121, 233.Mayaṁ yomhi paṭhame.",
  "anya-e0802n2:331": "Sabbasseva amhasaddassa savibhattissa mayaṁādeso hoti yomhi paṭhame.",
  "anya-e0802n2:332": "Mayaṁ gacchāma, mayaṁ dema.",
  "anya-e0802n2:333": "Amhasseti kimatthaṁ? Purisā tiṭṭhanti.",
  "anya-e0802n2:334": "Yomhīti kimatthaṁ? Ahaṁ gacchāmi.",
  "anya-e0802n2:335": "Paṭhameti kimatthaṁ? Amhākaṁ passasi tvaṁ.",
  "anya-e0802n2:336": "122, 99.Ntussa nto.",
  "anya-e0802n2:337": "Sabbasseva ntupaccayassa savibhattissa ntoādeso hoti yomhi paṭhame.",
  "anya-e0802n2:338": "Guṇavanto tiṭṭhanti.",
  "anya-e0802n2:339": "Ntusseti kimatthaṁ? Sabbe sattā gacchanti.",
  "anya-e0802n2:340": "Paṭhameti kimatthaṁ? Guṇavante passanti janā.",
  "anya-e0802n2:341": "123, 103.Ntassa se vā.",
  "anya-e0802n2:342": "Sabbasseva ntupaccayassa savibhattissa ntassādeso hoti vā se vibhattimhi.",
  "anya-e0802n2:343": "Sīlavantassa jhāyino, sīlavato jhāyino vā.",
  "anya-e0802n2:344": "Seti kimatthaṁ? Sīlavā tiṭṭhati.",
  "anya-e0802n2:345": "124, 98.Āsimhi.",
  "anya-e0802n2:346": "Sabbassevantupaccayassa savibhattissa āādeso hoti simhi vibhattimhi.",
  "anya-e0802n2:347": "Guṇavā, paññavā, sīlavā, balavā, dhanavā, matimā, satimā, dhitimā.",
  "anya-e0802n2:348": "Ntusseti kimatthaṁ? Puriso tiṭṭhati.",
  "anya-e0802n2:349": "Simhīti kimatthaṁ? Sīlavanto tiṭṭhanti.",
  "anya-e0802n2:350": "125, 198.Aṁ napuṁsake.",
  "anya-e0802n2:351": "Sabbasseva ntupaccayassa savibhattissa aṁādeso hoti simhi vibhattimhi napuṁsake vattamānassa.",
  "anya-e0802n2:352": "Guṇavaṁ cittaṁ tiṭṭhati, rucimaṁ pupphaṁ virocati.",
  "anya-e0802n2:353": "Simhīti kimatthaṁ? Vaṇṇavantaṁ agandhakaṁ virūḷhapupphaṁ passasi tvaṁ.",
  "anya-e0802n2:354": "126, 101.Avaṇṇā ca ge.",
  "anya-e0802n2:355": "Sabbasseva ntupaccayassa savibhattissa aṁ avaṇṇā ca honti ge pare.",
  "anya-e0802n2:356": "Bho guṇavaṁ, bho guṇava, bho guṇavā.",
  "anya-e0802n2:357": "Caggahaṇamanukaḍḍhanatthaṁ.",
  "anya-e0802n2:358": "127, 102.Toti tā sa smiṁ nāsu.",
  "anya-e0802n2:359": "Sabbasseva ntupaccayassa savibhattissa totitāādesā honti vā sasmiṁ nāiccetesu yathāsaṅkhyaṁ.",
  "anya-e0802n2:360": "Guṇavato, guṇavantassa, guṇavati, guṇavantasmiṁ, guṇavatā, guṇavantena, satimato, satimantassa, satimati, satimantasmiṁ, satimatā, satimantena.",
  "anya-e0802n2:361": "Etesvīti kimatthaṁ? Guṇavā. Satimā.",
  "anya-e0802n2:362": "128, 104.Naṁmhi taṁ vā.",
  "anya-e0802n2:363": "Sabbasseva ntupaccayassa savibhattissa taṁādeso hoti vā naṁmhi vibhattimhi.",
  "anya-e0802n2:364": "Guṇavataṁ, guṇavantānaṁ, satimataṁ, satimantānaṁ.",
  "anya-e0802n2:365": "Naṁmhīti kimatthaṁ? Guṇavanto tiṭṭhanti, satimanto tiṭṭhanti.",
  "anya-e0802n2:366": "129, 222.Imassidamaṁsisu napuṁsake.",
  "anya-e0802n2:367": "Sabbasseva imasaddassa savibhattissa idaṁādeso hoti vā aṁsisu napuṁsake vattamānassa.",
  "anya-e0802n2:368": "Idaṁ cittaṁ passasi, idaṁ cittaṁ tiṭṭhati, imaṁ cittaṁ passasi. Imaṁ cittaṁ tiṭṭhati.",
  "anya-e0802n2:369": "Nathuṁsaketi kimatthaṁ? Imaṁ purisaṁ passasi. Ayaṁ puriso tiṭṭhati.",
  "anya-e0802n2:370": "138, 225.Amussāduṁ.",
  "anya-e0802n2:371": "Sabbasseva amusaddassa savibhattissa aduṁādeso hoti aṁsisu napuṁsake vattamānassa.",
  "anya-e0802n2:372": "Aduṁ pupphaṁ passasi, aduṁ pupphaṁ virocati.",
  "anya-e0802n2:373": "Napuṁsaketi kimatthaṁ? Amuṁ rājānaṁ passasi, asu rājā tiṭṭhati.",
  "anya-e0802n2:374": "131, 0.Itthipumanapuṁsakasaṅkhyaṁ.",
  "anya-e0802n2:375": "‘‘Itthipumanapuṁsakasaṅkhyaṁ’’ iccetaṁ adhikāratthaṁ veditabbaṁ.",
  "anya-e0802n2:376": "132, 228.Yosu dvinnaṁ dve ca.",
  "anya-e0802n2:377": "Dvinnaṁ saṅkhyānaṁ itthipumanapuṁsake vattamānānaṁ savibhattīnaṁ dve hoti yoiccetesu.",
  "anya-e0802n2:378": "Dve itthiyo, dve dhammā. Dve rūpāni.",
  "anya-e0802n2:379": "Yosvīti kimatthaṁ? Dvīsu.",
  "anya-e0802n2:380": "Caggahaṇena duve dvaya ubha ubhaya duvi ca honti yonāanamiccetesu. Duve samaṇā. Duve brāhmaṇā , duve janā, dvayena, dvayaṁ, ubhinnaṁ, ubhayesaṁ duvinnaṁ.",
  "anya-e0802n2:381": "133, 230.Ti catunnaṁ tisso catasso tayo cattāro tīṇi cattāri.",
  "anya-e0802n2:382": "Ticatunnaṁ saṅkhyānaṁ itthipumanapuṁsake vattamānānaṁ savibhattīnaṁ tisso catasso tayo cattāro tīṇi cattāriiccete ādesā honti yathāsaṅkhyaṁ yoiccetesu.",
  "anya-e0802n2:383": "Tisso vedanā catasso disā, tayo janā, jane, cattāro purisā, purise, tīṇi āyatanāni, cattāri ariyasaccāni.",
  "anya-e0802n2:384": "Yosvīti kimatthaṁ? Tīsu, catūsu.",
  "anya-e0802n2:385": "134, 251.Pañcādīnamakāro.",
  "anya-e0802n2:386": "Pañcādīnaṁ saṅkhyānaṁ itthipumanapuṁsake vattamānānaṁ savibhattissa antassa sarassa akāro hoti yoiccetesu.",
  "anya-e0802n2:387": "Pañca, pañca, cha, cha, satta, satta, aṭṭha, aṭṭha, nava, nava, dasa, dasa.",
  "anya-e0802n2:388": "Pañcādīnamiti kimatthaṁ? Dve, tayo.",
  "anya-e0802n2:389": "135, 118.Rājassarañño rājino se.",
  "anya-e0802n2:390": "Sabbasseva rājasaddassa savibhattissa rañño rājinoiccete ādesā honti se vibhattimhi.",
  "anya-e0802n2:391": "Rañño, rājino.",
  "anya-e0802n2:392": "Seti kimatthaṁ? Raññā.",
  "anya-e0802n2:393": "136, 119.Raññaṁ naṁmhi vā.",
  "anya-e0802n2:394": "Sabbasseva rājasaddassa savibhattissa raññaṁādeso hoti vā naṁmhi vibhattimhi.",
  "anya-e0802n2:395": "Raññaṁ, rājūnaṁ idaṁ raṭṭhaṁ.",
  "anya-e0802n2:396": "137, 116.Nāmhiraññā vā.",
  "anya-e0802n2:397": "Sabbasseva rājasaddassa savibhattissa raññāādeso hoti vā nāmhi vibhattimhi.",
  "anya-e0802n2:398": "Tena raññā kataṁ. Rājena vā kataṁ.",
  "anya-e0802n2:399": "Nāmhīti kimatthaṁ? Rañño santakaṁ.",
  "anya-e0802n2:400": "138, 121.Smiṁmhi raññe rājini.",
  "anya-e0802n2:401": "Sabbasseva rājasaddassa savibhattissa raññerājiniiccete ādesā honti smiṁmhivibhattimhi.",
  "anya-e0802n2:402": "Raññe, rājini sīlaṁ tiṭṭhati.",
  "anya-e0802n2:403": "139, 245.Tumhākaṁtayimayi.",
  "anya-e0802n2:404": "Sabbesaṁ tumha amha saddānaṁ savibhattīnaṁ tayi mayiiccete ādeso honti yathāsaṅkhyaṁ smiṁmhi vibhattimhi.",
  "anya-e0802n2:405": "Tayi, mayi.",
  "anya-e0802n2:406": "Smiṁmhīti kimatthaṁ? Tvaṁ bhavasi, ahaṁ bhavāmi.",
  "anya-e0802n2:407": "140, 232.Tvamahaṁ simhi ca.",
  "anya-e0802n2:408": "Sabbesaṁ tumha amhasaddānaṁ savibhattīnaṁ tvaṁ ahaṁiccete ādesā honti yathāsaṅkhyaṁ simhi vibhattimhi.",
  "anya-e0802n2:409": "Tvaṁ, ahaṁ.",
  "anya-e0802n2:410": "Simhīti kimatthaṁ? Tayi, mayi.",
  "anya-e0802n2:411": "Caggahaṇena tuvaṁ ca hoti. Tuvaṁ satthā.",
  "anya-e0802n2:412": "141, 241.Tava mamase.",
  "anya-e0802n2:413": "Sabbesaṁ tumha amhasaddānaṁ savibhattīnaṁ tavamamaiccete ādesā honti yathāsaṅkhyaṁ se vibhattimhi.",
  "anya-e0802n2:414": "Tava, mama.",
  "anya-e0802n2:415": "Seti kimatthaṁ? Tayi, mayi.",
  "anya-e0802n2:416": "142, 242.Tuyhaṁmayhañca.",
  "anya-e0802n2:417": "Sabbesaṁ tumha amhasaddānaṁ savibhattīnaṁ tuyhaṁ mayhaṁiccete ādesā honti yathāsaṅkhyaṁ se vibhattimhi.",
  "anya-e0802n2:418": "Tuyhaṁ, mayhaṁ dhanaṁ dīyate.",
  "anya-e0802n2:419": "Seti kimatthaṁ? Tayā, mayā.",
  "anya-e0802n2:420": "143, 235.Taṁ mamaṁmhi.",
  "anya-e0802n2:421": "Sabbesaṁ tumha amhasaddānaṁ savibhattīnaṁ taṁ maiccete ādesā honti yathāsaṅkhyaṁ aṁmhi vibhattimhi.",
  "anya-e0802n2:422": "Taṁ, maṁ.",
  "anya-e0802n2:423": "Aṁmhīti kimatthaṁ? Tayā mayā.",
  "anya-e0802n2:424": "144, 234.Tavaṁ mamañca navā.",
  "anya-e0802n2:425": "Sabbesaṁ tumha amhasaddānaṁ savibhattīnaṁ tavaṁ mamaṁiccete ādesā honti navā yathāsaṅkhyaṁ aṁmhi vibhattimhi.",
  "anya-e0802n2:426": "Tavaṁ, mamaṁ passati.",
  "anya-e0802n2:427": "Navāti kimatthaṁ? Taṁ, maṁ passati.",
  "anya-e0802n2:428": "Caggahaṇamanukaḍḍhanatthaṁ.",
  "anya-e0802n2:429": "145, 238.Nāmhī tayā mayā.",
  "anya-e0802n2:430": "Sabbesaṁ tumha amhasaddānaṁ savibhattīnaṁ tayā mayāiccete ādesā honti yathāsaṅkhyaṁ nāmhi vibhattimhi.",
  "anya-e0802n2:431": "Tayā , mayā kataṁ.",
  "anya-e0802n2:432": "Nāmhiti kimatthaṁ? Tumhehi, amhehi.",
  "anya-e0802n2:433": "146, 236.Tumhassa tuvaṁ tvamaṁmhi.",
  "anya-e0802n2:434": "Sabbassa tumhasaddassa savibhattissa tuvaṁ tvaṁ iccete ādesā honti aṁmhi vibhattimhi.",
  "anya-e0802n2:435": "Kaliṅgarassa tuvaṁ maññe, kaṭṭhassa tvaṁ maññe.",
  "anya-e0802n2:436": "147, 246.Padato dutiyā catutthī chaṭṭhīsu vono.",
  "anya-e0802n2:437": "Sabbesaṁ tumhaamhasaddānaṁ savibhattīnaṁ yadā padasmā paresaṁ vo noādesā honti navā yathāsaṅkhyaṁ dutiyā catutthīchaṭṭhīiccetesu bahuvacanesu.",
  "anya-e0802n2:438": "Pahāya vo bhikkhave gamissāmi, mā no ajja vikantiṁsu, rañño sūdā mahānase, evaṁ dutiyatthe.",
  "anya-e0802n2:439": "Dhammaṁ vo bhikkhave desessāmi, saṁvibhajetha no rajjena, evaṁ catutthyatthe.",
  "anya-e0802n2:440": "Tuṭṭhosmi vo bhikkhave pakatiyā, satthā no bhagavā anuppatto, evaṁ chaṭṭhyatthe.",
  "anya-e0802n2:441": "Navāti kimatthaṁ? Eso amhākaṁ satthā.",
  "anya-e0802n2:442": "Tumhamhākamiti kimatthaṁ? Ete isayo passasi.",
  "anya-e0802n2:443": "Padatoti kimatthaṁ? Tumhākaṁ satthā.",
  "anya-e0802n2:444": "Etesvīti kimatthaṁ? Gacchatha tumhe.",
  "anya-e0802n2:445": "148, 247.Temekavacanesu ca.",
  "anya-e0802n2:446": "Sabbesaṁ tumha amhasaddānaṁ savibhattīnaṁ yadā padasmā paresaṁ te me ādesā honti yathāsaṅkhyaṁ catutthīchaṭṭhīiccetesu ekavacanesu.",
  "anya-e0802n2:447": "Dadāmi te gāmavarāni pañca, dadāhi me gāmavaraṁ, idaṁ te raṭṭhaṁ, ayaṁ me putto.",
  "anya-e0802n2:448": "Padatoti kimatthaṁ? Tava ñāti, mama ñāti.",
  "anya-e0802n2:449": "149, 148.Na aṁmhi.",
  "anya-e0802n2:450": "Sabbesaṁ tumha amhasaddānaṁ savibhattīnaṁ yadā padasmā paresaṁ te meādesā na honti aṁmhi vibhattimhi.",
  "anya-e0802n2:451": "Passeyya taṁ vassasataṁ arogaṁ, so maṁ bravīti.",
  "anya-e0802n2:452": "150, 249.Vātatiye ca.",
  "anya-e0802n2:453": "Sabbesaṁ tumhaamhasaddānaṁ savibhattīnaṁ yadā padasmā paresaṁ temeādesā honti vā yathāsaṅkhyaṁ tatiyekavacane pare.",
  "anya-e0802n2:454": "Kataṁ te pāpaṁ, kataṁ me pāpaṁ, kataṁ tayā pāpaṁ, kataṁ mayā pāpaṁ.",
  "anya-e0802n2:455": "Padatoti kimatthaṁ? Tayā kataṁ, mayā kataṁ.",
  "anya-e0802n2:456": "151, 250.Bahuvacanesu vono.",
  "anya-e0802n2:457": "Sabbesaṁ tumhaamhasaddānaṁ savibhattīnaṁ yadā padasmā paresaṁ vonoādesā honti yathāsaṅkhyaṁ tatiyābahuvacanesu paresu.",
  "anya-e0802n2:458": "Kataṁ vo kammaṁ, kataṁ no kammaṁ.",
  "anya-e0802n2:459": "Padatoti kimatthaṁ? Tumhehi kataṁ, amhehi kataṁ.",
  "anya-e0802n2:460": "Bahuvacanaggahaṇena yomhi paṭhame vo noādesā honti. Gāmaṁ vo gaccheyyātha, gāmaṁ no gaccheyyāma.",
  "anya-e0802n2:461": "152, 236.Pumantassā simhi.",
  "anya-e0802n2:462": "Pumaiccevamantassa savibhattissa āādeso hoti simhi vibhattimhi.",
  "anya-e0802n2:463": "Pumā tiṭṭhati.",
  "anya-e0802n2:464": "Simhīti kimatthaṁ? Pumāno tiṭṭhanti.",
  "anya-e0802n2:465": "Antaggahaṇena maghava yuvaiccevamādīnamantassasavibhattissa āādeso hoti. Maghavā, yuvā.",
  "anya-e0802n2:466": "153, 138.Amālapanekavacane.",
  "anya-e0802n2:467": "Pumaiccevamantassa savibhattissa aṁādeso hoti ālapanekavacane pare.",
  "anya-e0802n2:468": "He pumaṁ.",
  "anya-e0802n2:469": "Ālapaneti kimatthaṁ? Pumā.",
  "anya-e0802n2:470": "Ekavacaneti kimatthaṁ? He pumāno.",
  "anya-e0802n2:471": "154, 0.Samāse ca vibhāsā.",
  "anya-e0802n2:472": "Pumaiccevamantassa samāse ca aṁādeso hoti vibhāsā samāse kate.",
  "anya-e0802n2:473": "Itthī ca pumā ca napuṁsakaṁ ca itthipumanapuṁsakāni. Itthipumanapuṁsakānaṁ samūho itthipumanapuṁsakasamūho.",
  "anya-e0802n2:474": "Vibhāsāti kimatthaṁ? Itthipumanapuṁsakāni.",
  "anya-e0802n2:475": "155, 137.Yosvāno.",
  "anya-e0802n2:476": "Pumaiccevamantassa savibhattissa ānoādeso hoti yosu vibhattīsu.",
  "anya-e0802n2:477": "Pumāno, he pumāno.",
  "anya-e0802n2:478": "Yosvīti kimatthaṁ? Pumā.",
  "anya-e0802n2:479": "156, 142.Āne smiṁmhi vā.",
  "anya-e0802n2:480": "Pumaiccevamantassa savibhattissa āne ādeso hoti vā smiṁmhi vibhattimhi.",
  "anya-e0802n2:481": "Pumāne, pume vā.",
  "anya-e0802n2:482": "157, 140.Hivibhattimhi ca.",
  "anya-e0802n2:483": "Pumaiccevamantassa hivibhattimhi ca āneādeso hoti.",
  "anya-e0802n2:484": "Pumānehi, pumānebhi.",
  "anya-e0802n2:485": "Puna vibhattiggahaṇaṁ kimatthaṁ? Savibhattiggahaṇanivattanatthaṁ. Pumānehi.",
  "anya-e0802n2:486": "Caggahaṇena maghava yuvaiccevamādīnamantassa ānaādeso hoti si yo aṁyo iccetesu vibhattīsu, pumakammathāmantassa cukāro hoti sasmā su vibhattīsu. Maghavāno, maghavānā. Maghavānaṁ, maghavāne . Yuvāno, yuvānā, yuvānaṁ, yuvāne, pumuno, pumunā. Kammuno, kammunā, thāmuno, thāmunā.",
  "anya-e0802n2:487": "158, 143.Susmimā vā.",
  "anya-e0802n2:488": "Pumaiccevamantassa suiccetasmiṁvibhattimhi āādeso hoti vā.",
  "anya-e0802n2:489": "Pumāsu, pumesu vā.",
  "anya-e0802n2:490": "156, 139.Unāmhi ca.",
  "anya-e0802n2:491": "Pumaiccevamantassa āuādesā honti vā nāmhi vibhattimhi.",
  "anya-e0802n2:492": "Pumānā, pumunā, pumena vā.",
  "anya-e0802n2:493": "Caggahaṇamanukaḍḍhanatthaṁ.",
  "anya-e0802n2:494": "160, 167.A kammantassa ca.",
  "anya-e0802n2:495": "Kammaiccevamantassa ca ua ādesā honti vā nāmhi vibhattimhi.",
  "anya-e0802n2:496": "Kammunā, kammanā, kammena vā.",
  "anya-e0802n2:497": "Caggahaṇena maghavayuvaiccevamantassa āāde so hoti kvaci nāsuiccetesu vibhattīsu. Maghavānā, maghavāsu, maghavesu, maghavena vā. Yuvānā, yuvāsu, yuvesu, yuvena vā.",
  "anya-e0802n2:498": "Iti nāmakappe dutiyo kaṇḍo.",
  "anya-e0802n2:499": "Tatiyakaṇḍa",
  "anya-e0802n2:500": "161, 244.Tumha’mhehinamākaṁ.",
  "anya-e0802n2:501": "Tehi tumhaamhehi naṁvacanassa ākaṁ hoti.",
  "anya-e0802n2:502": "Tumhākaṁ, amhākaṁ.",
  "anya-e0802n2:503": "Namiti kimatthaṁ? Tumhehi, amhehi.",
  "anya-e0802n2:504": "162, 237.Vā yvappaṭhamo.",
  "anya-e0802n2:505": "Tehi tumhaamhehi yo appaṭhamo ākaṁhoti vā.",
  "anya-e0802n2:506": "Tumhākaṁ passāmi, tumhe passāmi vā. Amhākaṁ passasi, amhe passasi vā.",
  "anya-e0802n2:507": "Yoti kimatthaṁ? Tumhehi, amhehi.",
  "anya-e0802n2:508": "Appaṭhamoti kimatthaṁ? Gacchatha tumhe, gacchāma mayaṁ.",
  "anya-e0802n2:509": "Vātivikappanatthena yonaṁ aṁ ānaṁ honti. Tumhaṁ tumhānaṁ. Amhaṁ, amhānaṁ.",
  "anya-e0802n2:510": "163, 240.Sassaṁ.",
  "anya-e0802n2:511": "Tehi humhaamhehi sassa vibhattissa aṁ ādeso hoti vā.",
  "anya-e0802n2:512": "Tumhaṁ dīyate, tava dīyate. Tumhaṁ pariggaho, tava pariggaho. Amhaṁ dīyate, mama dīyate. Amhaṁ pariggaho, mama pariggaho.",
  "anya-e0802n2:513": "Sasseti kimatthaṁ? Tumhesu, amhesu.",
  "anya-e0802n2:514": "164, 200.Sabbanāma’kārate paṭhamo.",
  "anya-e0802n2:515": "Sabbesaṁ sabbanāmānaṁ akārato yo paṭhamo ettamāpajjate.",
  "anya-e0802n2:516": "Sabbe, ye, te, ke, tumhe, amhe, ime.",
  "anya-e0802n2:517": "Sabbanāmāti kimatthaṁ? Devā, asurā, nāgā, gandhabbā, manussā.",
  "anya-e0802n2:518": "Akāratoti kimatthaṁ? Amū purisā tiṭṭhanti.",
  "anya-e0802n2:519": "Yoti kimatthaṁ? Sabbo, yo, so, ko, ayaṁ.",
  "anya-e0802n2:520": "Paṭhamaggahaṇaṁ uttarasuttatthaṁ.",
  "anya-e0802n2:521": "165, 208.Dvandaṭṭhā vā.",
  "anya-e0802n2:522": "Tasmā sabbanāma’kārato dvandaṭṭhā yo paṭhamo ettamāpajjate vā.",
  "anya-e0802n2:523": "Katarakatame, katarakatamā vā.",
  "anya-e0802n2:524": "Sabbanāmāti kimatthaṁ? Devāsuranāga gandhabbamanussā.",
  "anya-e0802n2:525": "Dvandaṭṭhāti kimatthaṁ te, sabbe.",
  "anya-e0802n2:526": "166, 209.Nāññaṁsabbanāmikaṁ.",
  "anya-e0802n2:527": "Sabbanāmikānaṁ dvandaṭṭhe nāññaṁ kāriyaṁ hoti,",
  "anya-e0802n2:528": "Pubbāparānaṁ, pubbuttarānaṁ, adharuttarānaṁ.",
  "anya-e0802n2:529": "167, 210.Bahubbīhimhi ca.",
  "anya-e0802n2:530": "Bahubbīhimhi ca samāse sabbanāmavidhānañca nāññaṁ kāriyaṁ hoti.",
  "anya-e0802n2:531": "Piyapubbāya, piyapubbānaṁ, piyapubbe, piyapubbassa.",
  "anya-e0802n2:532": "Ceti kimatthaṁ? Sabbanāmavidhānaṁ hoti, dakkhiṇa pubbassaṁ, dakkhiṇapubbassā, uttarapubbassaṁ, uttarapubbassā.",
  "anya-e0802n2:533": "168, 203.Sabbato naṁ saṁ sānaṁ.",
  "anya-e0802n2:534": "Sabbato sabbanāmato naṁvacanassa saṁsānaṁiccete ādesā honti.",
  "anya-e0802n2:535": "Sabbesaṁ, sabbesānaṁ, sabbāsaṁ, sabbāsānaṁ. Yesaṁ, yesānaṁ, yāsaṁ, yāsānaṁ. Tesaṁ, tesānaṁ, tāsaṁ, tāsānaṁ. Kesaṁ, kesānaṁ, kāsaṁ, kāsānaṁ. Imesaṁ, imesānaṁ, imāsaṁ, imāsānaṁ. Amūsaṁ, amūsānaṁ.",
  "anya-e0802n2:536": "Namiti kimatthaṁ? Sabbassa, yassa, tassa, kassa. Evaṁ sabbattha.",
  "anya-e0802n2:537": "169, 117.Rājassarāju sunaṁhisu ca.",
  "anya-e0802n2:538": "Sabbasseva rājasaddassa rājuādeso hoti sunaṁhiiccetesu.",
  "anya-e0802n2:539": "Rājūsu, rājūnaṁ, rājūhi, rājūbhi.",
  "anya-e0802n2:540": "Sunaṁhisūti kimatthaṁ? Rājā.",
  "anya-e0802n2:541": "Caggahaṇamavadhāraṇatthaṁ. Rājesu, rājānaṁ, rājehi rājebhi.",
  "anya-e0802n2:542": "170, 220.Sabbassimasse vā.",
  "anya-e0802n2:543": "Sabbasseva imasaddassa ekāro hoti vā sunaṁhiiccetesu.",
  "anya-e0802n2:544": "Esu, imesu, esaṁ, imesaṁ, ehi, ebhi, imehi, imebhi.",
  "anya-e0802n2:545": "Imasseti kimatthaṁ? Etesu, etesaṁ, etehi, etebhi.",
  "anya-e0802n2:546": "171, 219.Animi nāmhi ca.",
  "anya-e0802n2:547": "Imasaddassa sabbasseva ana imiiccete ādesā honti nāmhi vibhattimhi.",
  "anya-e0802n2:548": "Anena dhammadānena. Sukhitā hotu sā pajā.",
  "anya-e0802n2:549": "Iminā buddhapūjena, patvāna amataṁ padaṁ.",
  "anya-e0802n2:550": "Nāmhīti kimatthaṁ? Imesu, imesaṁ, imehi, imebhi.",
  "anya-e0802n2:551": "172, 218.Anapuṁsakassāyaṁ simhī.",
  "anya-e0802n2:552": "Imasaddassa sabbasseva anapuṁsakassa ayaṁādeso hoti simhi vibhattimhi.",
  "anya-e0802n2:553": "Ayaṁ puriso, ayaṁ itthī.",
  "anya-e0802n2:554": "Anapuṁsakasseti kimatthaṁ? Idaṁ cittaṁ tiṭṭhati.",
  "anya-e0802n2:555": "Simhīti kimatthaṁ? Imaṁ purisaṁ passasi tvaṁ.",
  "anya-e0802n2:556": "173, 223.Amussa mo saṁ.",
  "anya-e0802n2:557": "Amusaddassa anapuṁsakassa makāro sakāramāpajjate vā simhi vibhattimhi.",
  "anya-e0802n2:558": "Asu rājā, asu itthī, amuko rājā, amukā itthī.",
  "anya-e0802n2:559": "Anapuṁsakasseti kimatthaṁ? Aduṁ pupphaṁ virocati.",
  "anya-e0802n2:560": "Amusseti kimatthaṁ? Ayaṁ puriso tiṭṭhati.",
  "anya-e0802n2:561": "Simhīti kimatthaṁ? Amhaṁ purisaṁ passasi.",
  "anya-e0802n2:562": "174, 211.Etatesaṁ to.",
  "anya-e0802n2:563": "Eta taiccetesaṁ anapuṁsakānaṁ takāro sakāramāpajjate simhi vibhattimhi.",
  "anya-e0802n2:564": "Eso puriso, esā itthī, so puriso, sā itthī.",
  "anya-e0802n2:565": "Etatesamiti kimatthaṁ? Itaro puriso, itarā itthī.",
  "anya-e0802n2:566": "Anapuṁsakānamiti kimatthaṁ? Etaṁ cittaṁ, etaṁ rūpaṁ. Taṁ cittaṁ, taṁ rūpaṁ.",
  "anya-e0802n2:567": "157, 212.Tassa vā nattaṁ sabbattha.",
  "anya-e0802n2:568": "Tassa sabbanāmassa takārassa nattaṁ hoti vā sabbattha liṅgesu.",
  "anya-e0802n2:569": "Nāya, tāya, naṁ, taṁ, ne, te, nesu, tesu, namhi, tamhi, nāhi, tāhi, nābhi, tābhi.",
  "anya-e0802n2:570": "176, 213.Sasmāsmiṁsaṁsāsvattaṁ.",
  "anya-e0802n2:571": "Tassa sabbanāmassa takārassa sabbasseva attaṁ hoti vā sasmāsmiṁ saṁsāiccetesu sabbattha liṅgesu.",
  "anya-e0802n2:572": "Assa, tassa, asmā, tasmā, asmiṁ, tasmiṁ, assaṁ, tassaṁ, assā, tassā.",
  "anya-e0802n2:573": "Takārasseti kimatthaṁ? Amussaṁ, amussā.",
  "anya-e0802n2:574": "Etesvīti kimatthaṁ? Nesu, tesu.",
  "anya-e0802n2:575": "177, 221.Imasaddassa ca.",
  "anya-e0802n2:576": "Imasaddassa ca sabbasseva attaṁ hoti vā sasmāsmiṁ saṁ sāiccetesu sabbattha liṅgesu.",
  "anya-e0802n2:577": "Assa , imassa, asmā, imasmā, asmiṁ, imasmiṁ, assaṁ, imissaṁ, assā, imissā.",
  "anya-e0802n2:578": "Imasaddasseti kimatthaṁ? Etissaṁ, etissā.",
  "anya-e0802n2:579": "178, 22.Sabbato ko.",
  "anya-e0802n2:580": "Sabbato sabbanāmato kakārāgamo hoti vā simhi vibhattimhi.",
  "anya-e0802n2:581": "Sabbako, yako, sako, amuko, asuko.",
  "anya-e0802n2:582": "Vāti kimatthaṁ? Sabbo, yo, so, ko.",
  "anya-e0802n2:583": "Sabbanāmatoti kimatthaṁ? Puriso.",
  "anya-e0802n2:584": "Puna sabbatoggahaṇena aññasmāpi kakārāgamo hoti, hīnako, potako.",
  "anya-e0802n2:585": "179, 204.Yapato smiṁsānaṁ saṁsā.",
  "anya-e0802n2:586": "Sabbato sabbanāmato ghapasaññato smiṁsaiccetesaṁ saṁsā ādesā honti vā yathāsaṅkhyaṁ.",
  "anya-e0802n2:587": "Sabbassaṁ, sabbassā, sabbāyaṁ, sabbāya, imissaṁ, imissā, imāyaṁ, imāya, amussaṁ, amussā, amuyaṁ, amuyā.",
  "anya-e0802n2:588": "Sabbanāmatoti kimatthaṁ? Itthiyaṁ, itthiyā.",
  "anya-e0802n2:589": "Smiṁsānamiti kimatthaṁ? Amuyo.",
  "anya-e0802n2:590": "180, 207.Netāhismimāya yā.",
  "anya-e0802n2:591": "Etehi sabbanāmehi ghapasaññehi smiṁvacanassa neva āya yāādesā honti.",
  "anya-e0802n2:592": "Etissaṁ, etāyaṁ, imissaṁ, imāyaṁ, amussaṁ, amuyaṁ.",
  "anya-e0802n2:593": "Smiṁnti kimatthaṁ? Tāya itthiyā mukhaṁ.",
  "anya-e0802n2:594": "Etāhīti kimatthaṁ? Kaññāya, vīṇāya, gaṅgāya, kapālikāya.",
  "anya-e0802n2:595": "181, 95.Manogaṇādito smiṁnānamiā.",
  "anya-e0802n2:596": "Tasmā manogaṇādito smiṁnāiccetesaṁ ikāraākārādesā honti vā yathāsaṅkhyaṁ.",
  "anya-e0802n2:597": "Manasi, manusmiṁ, sirasi, sirasmiṁ, manasā, manena, vacasā, vacena, sirasā, sirena, sarasā, sarena, tapasā, tapena, vayasā, vayena, yasasā, yasena, tejasā, tejena, urasā, urena, thāmasā, thāmena.",
  "anya-e0802n2:598": "Smiṁnānamiti kimatthaṁ? Mano, siro, tamo, tapo, tejo.",
  "anya-e0802n2:599": "Ādiggahaṇena aññāsmāpi smiṁnānaṁ ikāraākārādesā honti, bilasi, bilasā, padasi, padasā.",
  "anya-e0802n2:600": "182, 97.Sassaco.",
  "anya-e0802n2:601": "Tasmā manogaṇādito sassa ca okāro hoti.",
  "anya-e0802n2:602": "Manaso, thāmaso, tapaso.",
  "anya-e0802n2:603": "183, 48.Etesamo lope.",
  "anya-e0802n2:604": "Etesaṁ manogaṇādīnaṁ anto ottamāpajjate vibhattilope kate.",
  "anya-e0802n2:605": "Manomayaṁ, ayomayaṁ, tejosamena, tapoguṇena, siroruhena.",
  "anya-e0802n2:606": "Ādiggahaṇaṁkimatthaṁ? Aññesamanto ottamāpajjate. Āposamena, vāyosamena.",
  "anya-e0802n2:607": "Lopeti kimatthaṁ? Padayā, tapasā, yasasā, vacasā, manasā, evamaññepi yojetabbā.",
  "anya-e0802n2:608": "184, 96.Sa sare vāgamo.",
  "anya-e0802n2:609": "Eteheva manogaṇādīhi vibhattādese sare pare sakārāgamo hoti vā.",
  "anya-e0802n2:610": "Manasā, vacasā, manasi, vacasi.",
  "anya-e0802n2:611": "Vāti kimatthaṁ? Manena, tejena, vasena,",
  "anya-e0802n2:612": "Sareti kimatthaṁ? Mano, tejo, yaso.",
  "anya-e0802n2:613": "Puna ādiggahaṇena aññasmimpi paccaye pare sakārāgamo hoti. Mānasikaṁ, vācasikaṁ.",
  "anya-e0802n2:614": "185, 112.Santasaddassa so te bo cante.",
  "anya-e0802n2:615": "Sabbassa santasaddassa sakārādeso hoti bhakāre pare, ante ca bakārāgamo hoti.",
  "anya-e0802n2:616": "Sabbhireva samāsetha,",
  "anya-e0802n2:617": "Sabbhikubbetha santhavaṁ.",
  "anya-e0802n2:618": "Sataṁ saddhammamaññāya,",
  "anya-e0802n2:619": "Seyyo hoti na pāpiyo.",
  "anya-e0802n2:620": "Jīranti ve rājarathā sucittā.",
  "anya-e0802n2:621": "Atho sarīrampi jaraṁ upeti.",
  "anya-e0802n2:622": "Satañca dhammo na jaraṁ upeti,",
  "anya-e0802n2:623": "Santo have sabbhi pavedayanti.",
  "anya-e0802n2:624": "Sabbhūto, sabbhāvo.",
  "anya-e0802n2:625": "Bheti kimatthaṁ? Santehi pūjito bhagavā.",
  "anya-e0802n2:626": "Caggahaṇaṁ kvaci sakārasseva pasiddhatthaṁ. Sakkāro, sakkato.",
  "anya-e0802n2:627": "196, 107.Simhigacchantādīnaṁntasaddo aṁ.",
  "anya-e0802n2:628": "Simhi gacchantādīnaṁ ntasaddo amāpajjate vā.",
  "anya-e0802n2:629": "Gacchaṁ, gacchanto, mahaṁ, mahanto, caraṁ, caranto, khādaṁ, khādanto.",
  "anya-e0802n2:630": "Gacchantādīnamiti kimatthaṁ? Anto, danto, vanto, santo.",
  "anya-e0802n2:631": "187, 108.Sesesu ntuva.",
  "anya-e0802n2:632": "Gacchantādīnaṁntasaddontuppaccayova daṭṭhabbo sesesu vibhattippaccayesu.",
  "anya-e0802n2:633": "Gacchato, mahato, gacchati, mahati, gacchatā, mahatā.",
  "anya-e0802n2:634": "Sesesūti kimatthaṁ? Gacchaṁ, mahaṁ, caraṁ, khādaṁ.",
  "anya-e0802n2:635": "188, 115.Brahmatta sakha rājādito amānaṁ.",
  "anya-e0802n2:636": "Brahma atta sakha rājaiccevamādito aṁvacanassa ānaṁ hoti vā.",
  "anya-e0802n2:637": "Brahmānaṁ, brahmaṁ, attānaṁ, attaṁ, sakhānaṁ, sakhaṁ, rājānaṁ, rājaṁ.",
  "anya-e0802n2:638": "Amiti kimatthaṁ? Rājā.",
  "anya-e0802n2:639": "189, 113.Syāca.",
  "anya-e0802n2:640": "Brahma atta sakha rājaiccevamādito sivacanassa ā ca hoti.",
  "anya-e0802n2:641": "Brahmā, attā, sakhā, rājā, ātumā.",
  "anya-e0802n2:642": "190, 114.Yonamāno.",
  "anya-e0802n2:643": "Brahmaatta sakha rājaiccevamādito yonaṁ ānoādeso hoti.",
  "anya-e0802n2:644": "Brahmāno, attāno, sakhāno, rājāno, ātumāno.",
  "anya-e0802n2:645": "191, 130.Sakhato cāyo no.",
  "anya-e0802n2:646": "Tasmā sakhato ca yonaṁ āyo no ādesā honti.",
  "anya-e0802n2:647": "Sakhāyo, sakhino.",
  "anya-e0802n2:648": "Yonamiti kimatthaṁ? Sakhā.",
  "anya-e0802n2:649": "192, 135.Smime.",
  "anya-e0802n2:650": "Tasmā sakhato smiṁvacanassa ekāro hoti. Sakhe.",
  "anya-e0802n2:651": "193, 122.Brahmatogassa ca.",
  "anya-e0802n2:652": "Tasmā brahmato gassa ca ekāro hoti. He brahme.",
  "anya-e0802n2:653": "194, 131.Sakhantassi no nā naṁ sesu.",
  "anya-e0802n2:654": "Tassa sakhantassa ikāro hoti nonānaṁsaiccetesu.",
  "anya-e0802n2:655": "Sakhino, sakhinā, sakhīnaṁ, sakhissa.",
  "anya-e0802n2:656": "Etesvīti kimatthaṁ? Sakhārehi.",
  "anya-e0802n2:657": "195, 134.Āro himhi vā.",
  "anya-e0802n2:658": "Tassa sakhantassa āro hoti vā himhi vibhattimhi. Sakhārehi, sakhehi.",
  "anya-e0802n2:659": "196, 133.Sunamaṁsu vā.",
  "anya-e0802n2:660": "Tassa sakhantassa āro hoti vā sunaṁ aṁiccetesu.",
  "anya-e0802n2:661": "Sakhāresu, sakhesu, sakhārānaṁ, sakhīnaṁ, sakhāraṁ, sakhaṁ.",
  "anya-e0802n2:662": "197, 125.Brahmato tu smiṁ ni.",
  "anya-e0802n2:663": "Tasmā brahmato smiṁvacanassa niādeso hoti. Brahmani.",
  "anya-e0802n2:664": "Tuggahaṇena abrahmatopi smiṁ vacanassa ni hoti. Kammani, cammani, muddhani.",
  "anya-e0802n2:665": "198, 123.Uttaṁ sanāsu.",
  "anya-e0802n2:666": "Tassa brahmasaddassa anto uttamāpajjate sanāiccetesu.",
  "anya-e0802n2:667": "Brahmuno, brahmunā.",
  "anya-e0802n2:668": "Sanāsūti kimatthaṁ? Brahmā.",
  "anya-e0802n2:669": "199, 158.Satthupitādīnamā sismiṁsilopoca.",
  "anya-e0802n2:670": "Satthupituādīnamanto attamāpajjate sismiṁ, silopo ca hoti.",
  "anya-e0802n2:671": "Satthā, pitā, mātā, bhātā, kattā.",
  "anya-e0802n2:672": "Sisminti kimatthaṁ? Satthussa, pitussa, mātussa, bhātussa, kattussa.",
  "anya-e0802n2:673": "200, 159.Aññesvārattaṁ.",
  "anya-e0802n2:674": "Satthupituādīnamanto aññesu vacanesu ārattamāpajjate.",
  "anya-e0802n2:675": "Satthāraṁ, pitaraṁ, mātaraṁ, bhātaraṁ, kattāraṁ, satthārehi, pitarehi, mātarehi, bhātarehi, kattārehi.",
  "anya-e0802n2:676": "Aññesvīti kimatthaṁ? Satthā, pitā, mātā, bhātā, kattā.",
  "anya-e0802n2:677": "201, 163.Vā naṁmhi.",
  "anya-e0802n2:678": "Satthupituādīnamanto ārattamāpajjate vā naṁmhi vibhattimhi.",
  "anya-e0802n2:679": "Satthārānaṁ, pitarānaṁ, mātarānaṁ, bhātarānaṁ.",
  "anya-e0802n2:680": "Vāti kimatthaṁ? Satthānaṁ, pitūnaṁ, mātūnaṁ, bhātūnaṁ.",
  "anya-e0802n2:681": "202, 164.Satthunattañca.",
  "anya-e0802n2:682": "Tassa satthusaddassa anto attamāpajjate vā naṁmhi vibhattimhi.",
  "anya-e0802n2:683": "Satthānaṁ, pitānaṁ, mātānaṁ, bhātānaṁ, kattānaṁ.",
  "anya-e0802n2:684": "Vāti kimatthaṁ? Satthārānaṁ, pitarānaṁ, mātarānaṁ, bhātarānaṁ, dhītarānaṁ.",
  "anya-e0802n2:685": "Caggahaṇaṁ aññesampi saṅgahaṇatthaṁ.",
  "anya-e0802n2:686": "203, 162.Usasmiṁ salopo ca.",
  "anya-e0802n2:687": "Satthupituiccevamādīnamantassa uttaṁ hoti vā sasmiṁ, salopo ca.",
  "anya-e0802n2:688": "Satthu , satthussa, satthuno dīyate, pariggaho vā. Pitu, pitussa, pituno dīyate, pariggaho vā. Bhātu, bhātussa, bhātuno dīyate, pariggaho vā.",
  "anya-e0802n2:689": "Caggahaṇaṁ dutiyasampiṇḍanatthaṁ.",
  "anya-e0802n2:690": "204, 167.Sakkamandhātādīnañca.",
  "anya-e0802n2:691": "Sakkamandhātuiccevamādīnamanto uttamāpajjate sasmiṁ, salopo ca hoti.",
  "anya-e0802n2:692": "Sakkamandhātu iva assa rājino vibhavo. Evaṁ kattu, gantu, dātu iccevamādī.",
  "anya-e0802n2:693": "Punārambhaggahaṇaṁ kimatthaṁ? Niccadīpanatthaṁ. Sakkamandhātu.",
  "anya-e0802n2:694": "Caggahaṇaṁ dutiyasampiṇḍanatthaṁ.",
  "anya-e0802n2:695": "205, 160.Tato yonamo tu.",
  "anya-e0802n2:696": "Tato ārādesato sabbesaṁ yo naṁ okārādeso hoti.",
  "anya-e0802n2:697": "Satthāro, pitaro, mātaro, bhātaro, kattāro, vattāro.",
  "anya-e0802n2:698": "Tuggahaṇena aññasmāpi yonaṁ okāro hoti. Caturo janā, gāvo, ubho purisā.",
  "anya-e0802n2:699": "206, 165.Tatosmimi.",
  "anya-e0802n2:700": "Tato ārādesato smiṁvacanassa ikārādeso hoti.",
  "anya-e0802n2:701": "Satthari, pitari, mātari, dhītari, bhātari, kattari, vattari.",
  "anya-e0802n2:702": "Puna tatogahaṇena aññasmāpi smiṁvacanassa ikāro hoti. Bhuvi.",
  "anya-e0802n2:703": "207, 161.Nā ā.",
  "anya-e0802n2:704": "Tato ārādesato nāvacanassa āādeso hoti.",
  "anya-e0802n2:705": "Satthārā, pitarā, mātarā, bhātarā, dhītarā, kattārā, vattārā.",
  "anya-e0802n2:706": "208, 166.Āro rassamikāre.",
  "anya-e0802n2:707": "Ārādeso rassamāpajjate ikāre pare.",
  "anya-e0802n2:708": "Satthari, pitari, mātari, dhītari, kattari, vattari.",
  "anya-e0802n2:709": "209, 168.Pitādīnamasimhi.",
  "anya-e0802n2:710": "Pitādīna mārādeso rassamāpajjate asimhi vibhattimhi.",
  "anya-e0802n2:711": "Pitarā, mātarā, bhātarā, mītarā pitaro, mātaro, bhātaro, dhītaro.",
  "anya-e0802n2:712": "Asimhiggahaṇaṁtomhi pare ikārādesañāpanatthaṁ. Mātito, pitito, bhātito, duhitito.",
  "anya-e0802n2:713": "210, 239.Tayātayīnaṁ takāro tvattaṁ vā.",
  "anya-e0802n2:714": "Tayātayi iccetesaṁ takāro tvattamāpajjate vā.",
  "anya-e0802n2:715": "Tvayā, tayā, tvayi, tayi.",
  "anya-e0802n2:716": "Etesamiti kimatthaṁ? Tuvaṁ, tavaṁ.",
  "anya-e0802n2:717": "Iti nādhakappe tatiyo kaṇḍo.",
  "anya-e0802n2:718": "Catutthakaṇḍa",
  "anya-e0802n2:719": "211, 126.Attanto hismi’manattaṁ.",
  "anya-e0802n2:720": "Tassa attano anto anattamāpajjate himhi vibhattimhi.",
  "anya-e0802n2:721": "Attanehi, attanebhi.",
  "anya-e0802n2:722": "Attantoti kimatthaṁ? Rājehi, rājebhi.",
  "anya-e0802n2:723": "Hisminti kimatthaṁ? Attano.",
  "anya-e0802n2:724": "Anattamitibhāvaniddesena attasaddassa sakādeso hoti sabbāsu vibhattīsu. Sako, sakā, sakaṁ, sake.",
  "anya-e0802n2:725": "212, 329.Tatosmiṁni.",
  "anya-e0802n2:726": "Tato attato smiṁvacanassa ni hoti. Attani.",
  "anya-e0802n2:727": "213, 127.Sassa no.",
  "anya-e0802n2:728": "Tatoattato sassa vibhattissa no hoti, attano.",
  "anya-e0802n2:729": "214, 128.Smā nā.",
  "anya-e0802n2:730": "Tato attato smā vacanassa nā hoti. Attanā.",
  "anya-e0802n2:731": "Puna tatogahaṇena tassa attano takārasseva rakāro hoti sabbesu vacanesu. Atrajo, atrajaṁ.",
  "anya-e0802n2:732": "215, 141.Jhalato ca.",
  "anya-e0802n2:733": "Jhalaiccetehi smāvacanassa nā hoti.",
  "anya-e0802n2:734": "Agginā, daṇḍinā, bhikkhunā, sayambhunā.",
  "anya-e0802n2:735": "Smāti kimatthaṁ? Aggayo, munayo, isayo.",
  "anya-e0802n2:736": "216, 180.Ghapato smiṁ yaṁ vā.",
  "anya-e0802n2:737": "Tasmā ghapato smiṁ vacanassa yaṁ hoti vā.",
  "anya-e0802n2:738": "Kaññāyaṁ , kaññāya. Rattiyaṁ, rattiyā. Itthiyaṁ, itthiyā. Yāguyaṁ, yāguyā. Vakhuyaṁ, vadhuyā.",
  "anya-e0802n2:739": "217, 199.Yonaṁ ni napuṁsakehi.",
  "anya-e0802n2:740": "Sabbesaṁ yonaṁ ni hoti vā napuṁsakehi liṅgehi.",
  "anya-e0802n2:741": "Aṭṭhīni, aṭṭhī, āyūni, āyū.",
  "anya-e0802n2:742": "Napuṁsakehīti kimatthaṁ? Itthiyo.",
  "anya-e0802n2:743": "218, 196.Ato niccaṁ.",
  "anya-e0802n2:744": "Akārantehi napuṁsakaliṅgehi yonaṁ ni hoti niccaṁ.",
  "anya-e0802n2:745": "Yāni, yāni. Tāni, tāni. Kāni, kāni. Bhayāni, bhayāni. Rūpāni, rūpāni.",
  "anya-e0802n2:746": "219, 196.Siṁ.",
  "anya-e0802n2:747": "Akārantehi napuṁsakaliṅgehi sivacanassa aṁ hoti niccaṁ.",
  "anya-e0802n2:748": "Sabbaṁ, yaṁ, taṁ, kaṁ, rūpaṁ.",
  "anya-e0802n2:749": "220, 74.Sesato lopaṁ pasipi.",
  "anya-e0802n2:750": "Tato niddiṭṭhehi ligehi sesakhatā gasiiccete lopamāpajjante.",
  "anya-e0802n2:751": "Bhoti itthi, sā itthī. Bho daṇḍi, so daṇḍī. Bho sattha, so satthā. Bho rāja, so rājā. Sesatoti kimatthaṁ? Puriso gacchati.",
  "anya-e0802n2:752": "Gasīti kimatthaṁ? Itthiyā, satthussa.",
  "anya-e0802n2:753": "221, 282.Sabbāsamāvuso pasagganipātādīhi ca.",
  "anya-e0802n2:754": "Sabbāsaṁ vibhattīnaṁ ekavacanabahuvacanānaṁ paṭhamā dutiyātatiyā catutthī pañcamī chaṭṭhī sattamīnaṁ lopo hoti, āvuso upasagga nipātaiccevamādīhi ca,",
  "anya-e0802n2:755": "Tvaṁ panāvuso, tumhe panāvuso, padaso dhammaṁ vāceyya, vihāraṁ sve upagaccheyya.",
  "anya-e0802n2:756": "Pa, parā, ni, nī, u, du, saṁ, vi, ava, anu, pari, adhi, abhi, pati, su, ā, ati, api, apa, upa, pahāro, parābhavo, nihāro, nīhāro, uhāro, duhāro, saṁhāro, vihāro, avahāro, anuhāro, parihāro, adhihāro, abhihāro, patihāro, suhāro, āhāro, atihāro, apihāro, apahāro, upahāro, evaṁ vīsati upasaggehi ca.",
  "anya-e0802n2:757": "Yathā, tathā, evaṁ, khalu, kho, tatra, atho, atha, hi, tu ca, vā, vo, haṁ, abhaṁ, alaṁ, eva, ho aho, he , ahe, re, are, evamādīhi nipātehi ca yojetabbāni.",
  "anya-e0802n2:758": "Caggahaṇama vadhāraṇatthaṁ.",
  "anya-e0802n2:759": "222, 342.Pumassa liṅgādīsu samāsesu.",
  "anya-e0802n2:760": "Pumaiccetassa anto lopamāpajjate liṅgādīsu parapadesu samāsesu.",
  "anya-e0802n2:761": "Pulliṅgaṁ, pumbhāvo, puṅkokilo.",
  "anya-e0802n2:762": "Pumasseti kimatthaṁ? Itthiliṅgaṁ, napuṁsakaliṅgaṁ.",
  "anya-e0802n2:763": "Liṅgādīsūti kimatthaṁ? Pumitthī.",
  "anya-e0802n2:764": "Samāsesūti kimatthaṁ? Pumassa liṅgaṁ.",
  "anya-e0802n2:765": "223, 188.Aṁ yamīto pasaññato.",
  "anya-e0802n2:766": "Aṁ vacanassa yaṁ hoti vā īto pasaññato.",
  "anya-e0802n2:767": "Itthiyaṁ, itthiṁ.",
  "anya-e0802n2:768": "Pasaññatoti kimatthaṁ? Daṇḍinaṁ, bhoginaṁ.",
  "anya-e0802n2:769": "Amiti kimatthaṁ? Itthīhi.",
  "anya-e0802n2:770": "224, 153.Naṁ jhato katarassā.",
  "anya-e0802n2:771": "Tasmā jhato katarassā aṁ vacanassa naṁ hoti.",
  "anya-e0802n2:772": "Daṇḍinaṁ, bhoginaṁ.",
  "anya-e0802n2:773": "Jhatoti kimatthaṁ? Vessabhuṁ.",
  "anya-e0802n2:774": "Katarassāti kimatthaṁ? Kucchiṁ.",
  "anya-e0802n2:775": "225, 151.Yonaṁ no.",
  "anya-e0802n2:776": "Sabbesaṁ yonaṁ jhato katarassā no hoti.",
  "anya-e0802n2:777": "Daṇḍino bhogino, he daṇḍino, he bhogino.",
  "anya-e0802n2:778": "Katarassāti kimatthaṁ? Aggayo, munayo, isayo.",
  "anya-e0802n2:779": "Jhatoti kimatthaṁ? Sayambhuno.",
  "anya-e0802n2:780": "Yonanti kimatthaṁ? Daṇḍinā, bhoginā.",
  "anya-e0802n2:781": "226, 154.Smiṁni.",
  "anya-e0802n2:782": "Tasmā jhato katarassā smiṁvacanassa niāde so hoti.",
  "anya-e0802n2:783": "Daṇḍini, bhogini.",
  "anya-e0802n2:784": "Katarassāti kimatthaṁ? Byādhimhi.",
  "anya-e0802n2:785": "227, 270.Kissa kaveca.",
  "anya-e0802n2:786": "Kimiccetassa ko ca hoti vapaccaye pare.",
  "anya-e0802n2:787": "Kva gatosi tvaṁ devānaṁ piyatissa.",
  "anya-e0802n2:788": "Caggahaṇena avapaccaye parepi ko ca hoti. Ko taṁninditu marahati, kathaṁ bodhayituṁ dhammaṁ.",
  "anya-e0802n2:789": "Veti kimatthaṁ? Kuto āgatosi tvaṁ.",
  "anya-e0802n2:790": "228, 272.Kuhiṁ haṁ su ca.",
  "anya-e0802n2:791": "Kimiccetassa ku hoti hiṁ haṁiccetesu ca. Kuhiṁ gacchasi, kulaṁ gacchasi.",
  "anya-e0802n2:792": "Caggahaṇena hiñcanaṁdācanaṁ paccayesu paresu aññatthāpi ku hoti. Kuhiñcanaṁ, kudācanaṁ.",
  "anya-e0802n2:793": "229, 226.Sesesu ca.",
  "anya-e0802n2:794": "Kimiccetassa ko hoti sesesu vibhattipaccayesu paresu.",
  "anya-e0802n2:795": "Ko pakāro kathaṁ, kaṁ pakāraṁ kathaṁ.",
  "anya-e0802n2:796": "Caggahaṇamanukaḍḍhanatthaṁ.",
  "anya-e0802n2:797": "230, 262.Trabhothesu ca.",
  "anya-e0802n2:798": "Kimiccetassa ku hoti tratotha iccetesu ca.",
  "anya-e0802n2:799": "Kutra, kuto, kuttha.",
  "anya-e0802n2:800": "Caggahaṇamanukaḍḍhanatthaṁ,",
  "anya-e0802n2:801": "231, 263.Sabbassetassa, kāro vā.",
  "anya-e0802n2:802": "Sabbassa etasaddassa akāro hoti vā tothaiccetesu.",
  "anya-e0802n2:803": "Ato, attha, etto, ettha.",
  "anya-e0802n2:804": "232, 267.Tre niccaṁ.",
  "anya-e0802n2:805": "Sabbassa etasaddassa akāro hoti niccaṁ trapaccaye pare.",
  "anya-e0802n2:806": "Atra.",
  "anya-e0802n2:807": "233, 264.E tothesu ca.",
  "anya-e0802n2:808": "Sabbassa etasaddassa ekāro hoti vā tothaiccetesu.",
  "anya-e0802n2:809": "Etto, ato, ettha, attha.",
  "anya-e0802n2:810": "234, 265.Imassi thaṁ dāni ha to dhesu ca.",
  "anya-e0802n2:811": "Imasaddassa sabbasseva ikāro hoti thaṁ dānihato dhaiccetesu.",
  "anya-e0802n2:812": "Itthaṁ, idāni, iha, ito, idha.",
  "anya-e0802n2:813": "235, 281.Adhunāmhica.",
  "anya-e0802n2:814": "Imasaddassa sabbasseva akāro hoti dhunāmhi paccaye pare.",
  "anya-e0802n2:815": "Adhunā.",
  "anya-e0802n2:816": "Caggahaṇamavadhāraṇatthaṁ.",
  "anya-e0802n2:817": "236, 280.Eta rahimhi.",
  "anya-e0802n2:818": "Sabbasseva imasaddassa etādeso hoti rahimhi paccaye pare.",
  "anya-e0802n2:819": "Etarahi.",
  "anya-e0802n2:820": "237, 176.Itthīyato āpaccayo.",
  "anya-e0802n2:821": "Itthiyaṁ vattamānāya akārato āpaccayo hoti.",
  "anya-e0802n2:822": "Sabbā, yā, sā, kā. Katarā.",
  "anya-e0802n2:823": "238, 187.Nadādito vā ī.",
  "anya-e0802n2:824": "Nadādito vāanadāditovā itthiyaṁ vattamānāya īpaccayo hoti.",
  "anya-e0802n2:825": "Nadī, mahī, kumārī, taruṇī, sakhī, itthī.",
  "anya-e0802n2:826": "239, 190.Ṇavaṇika ṇeyya ṇa ntuhi.",
  "anya-e0802n2:827": "Ṇava ṇika ṇeyya ṇa ntuiccetehi itthiyaṁ vattamānehi īpaccayo hoti.",
  "anya-e0802n2:828": "Māṇavī, paṇḍavī, nāvikī, venateyyī, kunteyyī, gotamī, guṇavatī, sāmāvatī.",
  "anya-e0802n2:829": "240, 193.Pati bhikkhurājīkārantehi inī.",
  "anya-e0802n2:830": "Pati bhikkhu rājīkārantehi itthiyaṁ vattamānehi inīpaccayo hoti.",
  "anya-e0802n2:831": "Gahapatānī, bhikkhunī, rājinī, hatthinī, daṇḍinī, medhāvinī, tapassinī.",
  "anya-e0802n2:832": "241, 191.Ntussa tamīkāre.",
  "anya-e0802n2:833": "Sabbasseva ntupaccayassa takāro hoti vā īkāre pare.",
  "anya-e0802n2:834": "Guṇavatī, guṇavantī, kulavatī, kulavantī, satimatī. Satimantī, mahatī, mahantī, gottamatī, gottamantī.",
  "anya-e0802n2:835": "242, 192.Bhavato bhoto.",
  "anya-e0802n2:836": "Sabbasseva bhavantasaddassa bhotādeso hoti īkāre itthigate pare.",
  "anya-e0802n2:837": "Bhoti ayye, bhoti kaññe, bhoti kharādiye.",
  "anya-e0802n2:838": "243, 110.Bhogetu.",
  "anya-e0802n2:839": "Sabbasseva bhavantasaddassa bhoādeso hoti ge pare.",
  "anya-e0802n2:840": "Bho purisa, bho aggi, bho rāja, bho sattha, bho daṇḍi, bho sayambhu.",
  "anya-e0802n2:841": "Geti kimatthaṁ? Bhavatā, bhavaṁ.",
  "anya-e0802n2:842": "Tuggahaṇena aññasmimpi vacane sabbassa bhavantasaddassa bhonta bhante bhonto bhadde bhotā bho toiccete ādesā honti.",
  "anya-e0802n2:843": "Bhonta, bhante, bhonto, bhadde, bhotā, bhoto.",
  "anya-e0802n2:844": "244, 72.Akārapitādyantānamā.",
  "anya-e0802n2:845": "Akāro ca pitādīnamanto ca attamāpajjate ge pare.",
  "anya-e0802n2:846": "Bho purisā, bho rājā, bho pitā, bho mātā, bho satthā.",
  "anya-e0802n2:847": "245, 152.Jhalapā rassaṁ.",
  "anya-e0802n2:848": "Jhalapaiccete rassamāpajjante ge pare.",
  "anya-e0802n2:849": "Bho daṇḍi, bho sayambhu, bhoti itthi, bhotivadhu,",
  "anya-e0802n2:850": "246, 73.Ākārovā.",
  "anya-e0802n2:851": "Ākāro rassamāpajjate vā ge pare.",
  "anya-e0802n2:852": "Bho rāja, bho rājā, bho atta, bho attā, bho sakha, bho sakhā, bho sattha, bho satthā.",
  "anya-e0802n2:853": "Iti nāmakappe catuttho kaṇḍo.",
  "anya-e0802n2:854": "Pañcamakaṇḍa",
  "anya-e0802n2:855": "247, 261.Tvādayo vibhattisaññāyo.",
  "anya-e0802n2:856": "Toādi yesaṁ paccayānaṁ, te honti tvādayo. Te paccayā tvādayo vibhattisaññāva daṭṭhabbā.",
  "anya-e0802n2:857": "Sabbato, yato, tato, kuto, ato, ito, sabbadā, yadā, tadā, kadā, idha, idāni.",
  "anya-e0802n2:858": "248, 260.Kvaci to pañcamyatthe.",
  "anya-e0802n2:859": "Kvaci topaccayo hoti pañcamyatthe.",
  "anya-e0802n2:860": "Sabbato, yato, tato, kuto, ato, ito.",
  "anya-e0802n2:861": "Kvacīti kimatthaṁ? Sabbasmā, imasmā.",
  "anya-e0802n2:862": "249, 266.Tratha sattamiyā sabbanāmehi.",
  "anya-e0802n2:863": "Trathaiccete paccayā honti sattamyatthe sabba nāmehi.",
  "anya-e0802n2:864": "Sabbatra, sabbattha, yatra, yattha, tatra, tattha.",
  "anya-e0802n2:865": "250, 268.Sabbato dhi.",
  "anya-e0802n2:866": "Sabbaiccetasmā dhipaccayo hoti kvaci sattamyatthe. Sabbadhi, sabbasmiṁ.",
  "anya-e0802n2:867": "251, 269.Kiṁ smā vo.",
  "anya-e0802n2:868": "Kimiccetasmā vapaccayo hoti sattamyatthe.",
  "anya-e0802n2:869": "Kva gatosi tva devānaṁpiyatissa.",
  "anya-e0802n2:870": "252, 271.Hiṁ haṁ hiñcanaṁ.",
  "anya-e0802n2:871": "Kimiccetasmā hiṁhaṁhiñcanaṁiccete paccayā honti sattamyatthe.",
  "anya-e0802n2:872": "Kuhiṁ, kulaṁ, kuhiñcanaṁ.",
  "anya-e0802n2:873": "253, 273.Tamhā ca.",
  "anya-e0802n2:874": "Tamhā ca hi haṁiccete paccayā honti sattamyatthe. Tahiṁ, tahaṁ.",
  "anya-e0802n2:875": "Caggahaṇaṁhiñcanaggahaṇanivattanatthaṁ.",
  "anya-e0802n2:876": "254, 274.Imasmā ha dhā ca.",
  "anya-e0802n2:877": "Imasmā hadhaiccete paccayā honti sattamyatthe. Iha, idha.",
  "anya-e0802n2:878": "Caggahaṇamavadhāraṇatthaṁ.",
  "anya-e0802n2:879": "255, 275.Yato hiṁ.",
  "anya-e0802n2:880": "Tasmā yato hiṁpaccayo hoti sattamyatthe. Yahiṁ.",
  "anya-e0802n2:881": "256, 0.Kāle.",
  "anya-e0802n2:882": "‘‘Kāle’’iccetaṁ adhikāratthaṁ veditabbaṁ.",
  "anya-e0802n2:883": "257, 279.Kiṁsabbaññekayakuhidādācanaṁ.",
  "anya-e0802n2:884": "Kiṁ sabbaañña eka ya kuiccetehi dā dācanaṁiccete paccayā honti kāle sattamyatthe.",
  "anya-e0802n2:885": "Kadā, sabbadā, aññadā, ekadā, yadā, kudācanaṁ.",
  "anya-e0802n2:886": "258, 278.Tamhā dāni ca.",
  "anya-e0802n2:887": "Taiccetasmā dāni dāiccete paccayā honti, kāle sattamyatthe.",
  "anya-e0802n2:888": "Tadāni , tadā.",
  "anya-e0802n2:889": "Caggahaṇamanukaḍḍhanatthaṁ.",
  "anya-e0802n2:890": "259, 279.Imasmā rahi dhunā dāni ca.",
  "anya-e0802n2:891": "Imasmā rahi dhunā dāniiccete paccayā honti kāle sattamyatthe.",
  "anya-e0802n2:892": "Terahi, adhunā, idāni.",
  "anya-e0802n2:893": "Caggahaṇamanukaḍḍhanatthaṁ.",
  "anya-e0802n2:894": "260, 277.Sabbassa so dāmhi vā.",
  "anya-e0802n2:895": "Sabbaiccetassa sakārādeso hoti vā dāmhi paccaye pare.",
  "anya-e0802n2:896": "Sadā, sabbadā.",
  "anya-e0802n2:897": "261, 369.Avaṇṇo ye lopañca.",
  "anya-e0802n2:898": "Avaṇṇo ye paccaye pare lopamāpajjate.",
  "anya-e0802n2:899": "Bāhussaccaṁ, paṇḍiccaṁ, vepullaṁ, kāruññaṁ, kosallaṁ, sāmaññaṁ, sohajjaṁ.",
  "anya-e0802n2:900": "262, 391.Vuḍḍhassa jo iyiṭṭhesu.",
  "anya-e0802n2:901": "Sabbasseva vuḍḍhasaddassa joādeso hoti iya iṭṭhaiccetesu paccayesu.",
  "anya-e0802n2:902": "Jeyyo , jeṭṭho.",
  "anya-e0802n2:903": "263, 392.Pasatthassa so ca.",
  "anya-e0802n2:904": "Sabbasseva pasatthasaddassa soādeso hoti, jādeso ca iyaiṭṭhaiccetesu paccayesu.",
  "anya-e0802n2:905": "Seyyo, seṭṭho, jeyyo, jeṭṭho.",
  "anya-e0802n2:906": "264, 393.Antikassa nedo.",
  "anya-e0802n2:907": "Sabbassa antikasaddassa nedādeso hoti iya iṭṭhaiccetesu paccayesu.",
  "anya-e0802n2:908": "Nediyo, nediṭṭho.",
  "anya-e0802n2:909": "265, 394.Bāḷhassa sādho.",
  "anya-e0802n2:910": "Sabbassa bāḷhasaddassa sādhādeso hoti iya iṭṭhaiccetesu paccayesu.",
  "anya-e0802n2:911": "Sādhiyo, sādhiṭṭho.",
  "anya-e0802n2:912": "266, 395.Appassa kaṇa.",
  "anya-e0802n2:913": "Sabbassa appasaddassa kaṇa ādeso hoti iya iṭṭhaiccetesu paccayesu.",
  "anya-e0802n2:914": "Kaṇiyo, kaṇiṭṭho.",
  "anya-e0802n2:915": "267, 396.Yuvānañca.",
  "anya-e0802n2:916": "Sabbassa yuvasaddassa kaṇa ādeso hoti iya iṭṭhaiccetesu paccayesu.",
  "anya-e0802n2:917": "Kaniyo, kaniṭṭho.",
  "anya-e0802n2:918": "Caggahaṇamanukaḍḍhanatthaṁ.",
  "anya-e0802n2:919": "268, 397.Vantumantu vīnañca lopo.",
  "anya-e0802n2:920": "Vantumantuvīiccetesaṁ paccayānaṁ lopo hoti iyaiṭṭhaiccetesu paccayesu.",
  "anya-e0802n2:921": "Guṇiyo, guṇiṭṭho, satiyo, satiṭṭho, medhiyo, medhiṭṭho.",
  "anya-e0802n2:922": "269, 401.Yavataṁ ta la ṇa dakārānaṁ byañjanāni ca la ña jakārattaṁ.",
  "anya-e0802n2:923": "Yakāravantānaṁ ta la ṇa dakārānaṁ byañjanāni ca la ña jakārattamāpajjante yathāsaṅkhyaṁ.",
  "anya-e0802n2:924": "Bāhussaccaṁ, paṇḍiccaṁ, vepullaṁ, kāruññaṁ, kosallaṁ, nepuññaṁ, sāmaññaṁ, sohajjaṁ.",
  "anya-e0802n2:925": "Ya va tamiti kimatthaṁ? Tiṇadalaṁ.",
  "anya-e0802n2:926": "Ta la ṇa dakārānamiti kimatthaṁ? Ālasyaṁ, ārogyaṁ.",
  "anya-e0802n2:927": "Byañjanānamiti kimatthaṁ? Maccunā.",
  "anya-e0802n2:928": "Kāraggahaṇaṁ kimatthaṁ? Yakārassa makārādesañāpanatthaṁ. Opammaṁ.",
  "anya-e0802n2:929": "270, 120.Amha tumhanturāja brahmatta sakhasatthu pitādīhismā nāva.",
  "anya-e0802n2:930": "Amha tumhanturāja brahma atta sakha satthu pituiccevamādīhi smāvacanaṁ nāva daṭṭhabbaṁ.",
  "anya-e0802n2:931": "Mayā, tayā, guṇavatā, raññā, brahmunā, attanā, sakhinā, satthārā, pitarā, mātarā, bhātarā, dhītarā, kattārā, vattārā.",
  "anya-e0802n2:932": "Etehīti kimatthaṁ? Purisā.",
  "anya-e0802n2:933": "Iti nāmakappe pañcamo kaṇḍo",
  "anya-e0802n2:934": "Nāmakappo niṭṭhito."
}