{
  "anya-e0812n3:0": "4. Atthālaṅkārāvabodhapariccheda",
  "anya-e0812n3:1": "164.",
  "anya-e0812n3:2": "Atthālaṅkārasahitā, saguṇā bandhapaddhati;",
  "anya-e0812n3:3": "Accantakantā kantāvayatoaccantakantāva (ka.), vuccantete tato’dhunā.",
  "anya-e0812n3:4": "164. Evaṁ saddālaṅkāre paricchijja sampatyatthālaṅkāraṁ bodhayitumāha ‘‘atthālaṅkāra’’iccādi. Saguṇā yathāvuttehi pasādādīhi saddaguṇehi sahitā bandhapaddhati kabbaracanaṁ. Alaṅkarīyati kantiṁ nīyati bandho etehi sarīramiva hārādīhīti alaṅkārā, tehi atthālaṅkārehi jātyādilakkhaṇehi sahitā saṁyuttā satī saguṇā patibbatādiguṇopetā atthena dhanena alaṅkārena ābharaṇena sahitā yuttā kantāva aṅganā viya. Yato accantakantā atisayaramaṇīyā siyā, tato tena kāraṇena ye atthālaṅkārā avasaraṁ pattā, te adhunā idāni vuccante kathīyanti.",
  "anya-e0812n3:5": "164. Evaṁ saddālaṅkāravibhāgaṁ dassetvā idāni tannissayaṁyeva atthālaṅkārabandhamārabhanto ‘‘atthālaṅkāri’’ccādimāha. Saguṇā yathāvuttapasādādisaddaguṇayuttā bandhapaddhati pajjagajjādipabhedā racanāvali atthālaṅkārasahitā sabhāvavuttivaṅkavuttisaṅkhātena atthālaṅkārena saṁyuttā saguṇā atthālaṅkārasahitā kantā iva patibbatādīhi guṇehi yuttā suvaṇṇarajatamaṇimuttādidhanehi gīveyyakaṭakanūpurādīhi ābharaṇehi ca yuttā aṅganāva accantakantā yato atisayena ramaṇīyā, tato tasmā te atthālaṅkārā adhunā dāni vuccante. Alaṅkaronti bandhaṁ sarīraṁ vā etehīti ca, atthassa alaṅkārāti ca, tehi sahitāti ca, guṇehi saha vattatīti ca, bandhassa paddhatīti ca, accantaṁ atisayena kantāti ca viggaho.",
  "anya-e0812n3:6": "165.",
  "anya-e0812n3:7": "Sabhāvavaṅkavuttīnaṁ, bhedā dvidhā alaṁkriyā;",
  "anya-e0812n3:8": "Paṭhamā tattha vatthūnaṁ, nānāvatthāvibhāvinī.",
  "anya-e0812n3:9": "165. Katippabhedā te iccāha ‘‘sabhāva’’iccādi. Sabhāvavutti vaṅkavuttīti imesaṁ bhedā pabhedena alaṁkriyā atthālaṅkārādvidhādvippakārā. Tesu sabhāvavutti kīdisīti āha ‘‘paṭhamā’’tiādi. Tattha tāsu paṭhamā sabhāvavutti vatthūnaṁ padatthānaṁ jātiguṇakriyādabbasabhāvānaṁ nānā vicittā, na dvekāva avatthā avasarā vibhāvinī pakāsikā viññeyyā. Jātyādīnaṁ padatthānaṁ yathāsabhāvamanekappakāraṁ sammadeva vivarantī sabhāvaṁ padatthānaṁ vicittaṁ vadatīti sabhāvavutti nāmāti adhippāyo, sāva jātiyā padatthasarūpassa tathātathāpaṭipādakattena vuttiyā dattiyā (ka.) jātipi vuccati.",
  "anya-e0812n3:10": "165. Pasatthālaṅkārā pasatthādialaṅkārā (ka.) pabhedato ettakāti dassento ‘‘sabhāvi’’ccādimāha. Alaṁkriyā atthālaṅkārā sabhāvavaṅkavuttīnaṁ bhedā pabhedato dvidhā dvippakārā honti. Tattha tāsudvīsu paṭhamā sabhāvavutti vatthūnaṁ jātiguṇakriyādabbalakkhaṇānaṁ padatthānaṁ nānāvatthāvibhāvinī anekappakārassa pakāsinī hoti. Ettha jātyādīnaṁ padatthānaṁ anekappakārasabhāvapakāsinī sabhāvavutti nāma. Esāva jāti guṇādicatubbidhapadatthānaṁ sarūpasaṅkhātajātiyā tehi ākārehi paṭipādanato upacārato jāti nāma hoti. Jātyādipadatthānaṁyeva yathāsabhāvaṁ hitvā vatthuparikappitaatisayopamārūpakādisarūpasaṅkhātaṁ vaṅkasabhāvaṁ pakāsentī vaṅkavutti nāma. Yabhāvo ca vaṅko cāti ca, tesaṁ vuttīti ca, alaṁkaronti etāhīti ca, nānā anekā ca sā avatthā cāti ca vākyaṁ.",
  "anya-e0812n3:11": "Yathā –",
  "anya-e0812n3:12": "166.",
  "anya-e0812n3:13": "Līlāvikantisubhago,",
  "anya-e0812n3:14": "Disāthiravilokano;",
  "anya-e0812n3:15": "Bodhisattaṅkuro bhāsaṁ,",
  "anya-e0812n3:16": "Viroci vācamāsabhiṁ.",
  "anya-e0812n3:17": "166.‘‘Yathe’’ti taṁ udāharati. Līlāya vilāsena vihitāya vikantiyā gamanena sattapadavītihārasaṅkhātena subhago sundaro disāsu dasasu thiramacalaṁ vilokanaṁ yassa so bodhisattaṅkuro tadahujāto mahābodhisatto āsabhiṁ vācaṁ ‘‘aggohamasmī’’tiādikamuttamaṁ nibbhayavacanaṁ bhāsaṁ vadanto viroci visesena ramaṇīyattaṁ patto. Ayaṁ sabhāvavutti. Evaṁ jātisabhāvavutyādayopi parikappanīyā.",
  "anya-e0812n3:18": "166. Idāni sabhāvavuttiyā udāharaṇaṁ āha ‘‘yathā – līlāvikanti’’ccādi. Līlāvikantisubhago vilāsagamanena sattapadavītihārena sundaro disāthiravilokano dasadisāsu acalaolokano bodhisattaṅkuro mahābodhisattaṅkuro āsabhiṁ vācaṁ ‘‘aggohamasmī’’tiādinā abhītavacanaṁ bhāsaṁ vadanto viroci asobhīti. Iha bodhisattasaṅkhātassa dabbassa līlāvikantidisāthiravilokanavaconicchāraṇasaṅkhatānaṁ avatthānaṁ pakāsitattā dabbasabhāvavuttīti ñātabbā. Esāyeva dabbagatagatyādivicitrasarūpaṁ alaṅkaraṇato alaṅkāro nāma, dabbagatagatyādayo pana alaṁkiriyamānattā alaṁkiriyā nāma. Jātiguṇakriyāsabhāvavuttiyopi evameva daṭṭhabbā. Līlāya yuttā vikantīti ca, tāya subhagoti ca, disāsu thiraṁ vilokanaṁ yasseti ca, bodhiyā paññāya sattoti ca, soyeva aṅkuroti ca, usabhassa bhāvoti ca vākyaṁ. Usabhassa bhāvasaṅkhātā akampanīyā ṭhiti āsabhaṁ nāma, akampabhāvato tena samāpi vācā upacārato āsabhī nāma hoti.",
  "anya-e0812n3:19": "167.",
  "anya-e0812n3:20": "Vutti vatthusabhāvassa, yā’ññathā sā parābhave;",
  "anya-e0812n3:21": "Tassā’nantavikappattā, hoti bījopadassanaṁ.",
  "anya-e0812n3:22": "167. Dutiyamāha ‘‘vutti’’ccādinā. Vatthuno jātyādirūpassa padatthassa sabhāvo yassaṁ avatthāyaṁ yādisaṁ rūpaṁ tassa aññathābhāvena tassa rūpassa tathetaṁ dabbāpanena vutti vacanaṁ. Parā bhave aññā vaṅkavutti nāma siyā. Kiṁ sā sākallena vattuṁ sakkāti āha ‘‘tassā’’iccādi. Tassā vaṅkavuttiyā anantavikappattā aparimitabhedakattā bījassa kāraṇattā sakalabyattibyāpisāmaññarūpassa yato pare vicittālaṅkārā pasavanti, upadassanaṁ kathanaṁ hoti niravasesābhidhānassa kenāpyasakkuṇeyyattā.",
  "anya-e0812n3:23": "167. Idāni vaṅkavuttiṁ dasseti ‘‘vutti’’ccādinā. Vatthusabhāvassa jātyādipadatthasambandhino tāsu tāsu avatthāsu yo sabhāvo vijjati, tassa sabhāvassa aññathā vijjamānākāraṁ hitvā vattuparikappitena atisayaupamārūpakādiaññapakārena yā vutti yaṁ kathanaṁ atthi, sā parābhave sabhāvavuttito aññā vaṅkavutti nāma siyā. Tassā vaṅkavuttiyā anantavikappattā appamāṇapakkhattā kathanena parisamāpetuṁ asakkuṇeyyattā nayato tassa anantapakkhassa pariggahaṇatthaṁ bījopadassanaṁ kāraṇamattassa nidassanaṁ hoti. Vakkhamānabhedato ekamekampi attanā sadisaṁ anantabhedapariggahajānanatthaṁ pahotīti adhippāyo. Vatthūnaṁ sabhāvoti ca, anantā vikappā yassa sabhāvasseti ca, tassa bhāvoti ca, bījassa upadassananti ca viggaho.",
  "anya-e0812n3:24": "Vaṅkavuttiatthālaṅkārauddesavaṇṇanā",
  "anya-e0812n3:25": "168.",
  "anya-e0812n3:26": "Tatthā’tisayaupamā-",
  "anya-e0812n3:27": "Rūpakāvuttidīpakaṁ;",
  "anya-e0812n3:28": "Akkhepo’tthantaranyāso,",
  "anya-e0812n3:29": "Byatireko vibhāvanā.",
  "anya-e0812n3:30": "169.",
  "anya-e0812n3:31": "Hetukkamo piyataraṁ, samāsaparikappanā;",
  "anya-e0812n3:32": "Samāhitaṁ pariyāya-vuttibyājopavaṇṇanaṁ.",
  "anya-e0812n3:33": "170.",
  "anya-e0812n3:34": "Visesa ruḷhāhaṅkārā,",
  "anya-e0812n3:35": "Sileso tulyayogitā;",
  "anya-e0812n3:36": "Nidassanaṁ mahantattaṁ,",
  "anya-e0812n3:37": "Vañcanā’ppakatatthuti.",
  "anya-e0812n3:38": "171.",
  "anya-e0812n3:39": "Ekāvali aññamaññaṁ, sahavutti virodhitā;",
  "anya-e0812n3:40": "Parivuttibbhamobhāvo, missa’māsī rasī iti.",
  "anya-e0812n3:41": "172.",
  "anya-e0812n3:42": "Ete bhedā samuddiṭṭhā, bhāvo jīvitamuccate;",
  "anya-e0812n3:43": "Vaṅkavuttīsu poseti, sileso tu siriṁ paraṁ.",
  "anya-e0812n3:44": "168-172. Yathoddesaṁ niddisitukāmo uddisati ‘‘tatthe’’ccādi. Tatthāti tassaṁ vaṅkavuttiyaṁ ‘‘ete bhedā samuddiṭṭhā’’ti iminā sambandho. Samuddiṭṭhāti saṅkhepanayena vuttā. Atisayo upamā rūpakaṁ āvutti dīpakañca, samāso samāsavutti parikappanā ca, viseso ruḷhāhaṅkāro ca, jīvitamuccateti tadabhāve bandhassa chavasseva heyyattā vuttaṁ, sileso tu vaṅkavuttīsu sabhāvavuttiṁ hitvā vatthusabhāvato aññathā yathā tathā parikappanarūpāsu atisayādīsu vuttīsu paraṁ siriṁ kantiṁ poseti taṁ pūreti āvahatīti.",
  "anya-e0812n3:45": "168-172. Bhedavantānaṁ padatthānaṁ sabhāvakathanaṁ uddesakkamena pākaṭaṁ hotīti vattamānehi alaṅkārehi uddisanto ‘‘tatthātisaya…pe… rasī’’ti gāthācatukkamāha. Tattha tatthāti tissaṁ vaṅkavuttiyaṁ iti evaṁ ete pañcatiṁsa bhedā samuddiṭṭhā saṅkhepena vuttāti. Etesaṁ pana padānaṁ attho niddese āvibhavissati. Iminā bhāvo ca sileso ca atippasatthoti dīpeti. Bhāvo bhāvālaṅkāro jīvitaṁ bandhassa pāṇabhūtoti vuccate, bhāvarahitassa bandhassa chavasarīrassa viya anupādeyyattā, sileso tu silesālaṅkāro pana vaṅkavuttīsu atisayopamādivaṅkavuttīsu paramukkaṁsabhūtaṁ siriṁ sobhaṁ poseti pūreti.",
  "anya-e0812n3:46": "Niddesavaṇṇanā",
  "anya-e0812n3:47": "173.",
  "anya-e0812n3:48": "Pakāsikā visesassa,",
  "anya-e0812n3:49": "Siyā’tisayavutti yā;",
  "anya-e0812n3:50": "Lokātikkantavisayā,",
  "anya-e0812n3:51": "Lokiyāti ca sā dvidhā.",
  "anya-e0812n3:52": "173. Tatthātisayavuttīnaṁ tāva niddisanto āha ‘‘pakāsikā’’iccādi. Visesassa vatthugatassātimattassa pakāsikāyāti anuvaditvā sā atisayavutti siyāti vidhīyate, atisayassa vatthuno ukkaṁsassa paṭipādikā vutti atisayavutti. Sā ca duvidhāti āha ‘‘loka’’iccādi. Lokaṁ lokappatītiṁ atikkanto visayo gocaro yassā sā lokātikkantavisayā ca loke bhavā lokaṭhitimanatikkantattāti lokiyā cāti atisayavutti dvidhā dvippakārā bhavati.",
  "anya-e0812n3:53": "173. Idāni uddesakkamena atisayavuttiṁ dasseti ‘‘pakāsi’’ccādinā. Visesassa jātyādipadatthagataadhikavisesassa yā vutti pakāsikā, sā atisayavutti nāma siyā, sā atisayavutti lokātikkantavisayā ca jātyādipadatthānaṁ yathāsabhāvasaṅkhatalokaṭhityātikkantavisayattā lokātikkanta visayāti ca lokiyāti ca yathāvuttalokamanatikkamma pavattanato lokiyāti cevaṁ dvidhā dvippakārā honti. Vadatīti vutti, atisayassa vuttīti ca, lokaṁ atikkanto visayo etissāti ca, loke bhavāti ca viggaho. ‘‘Visesassa pakāsikā’’ti pasiddhaguṇānuvādena sā atisayavutti siyāti apasiddhaṁ atisayavuttividhānaṁ karoti, yathā ‘‘yo kuṇḍalī, so devadatto’’ti. Anuvādakaanuvādanīyabhedo uparipyevameva daṭṭhabbo.",
  "anya-e0812n3:54": "174.",
  "anya-e0812n3:55": "Lokiyātisayasse’te,",
  "anya-e0812n3:56": "Bhedā ye jātiādayo;",
  "anya-e0812n3:57": "Paṭipādīyate tva’jja,",
  "anya-e0812n3:58": "Lokātikkantagocarā.",
  "anya-e0812n3:59": "174. Ayaṁ dvippakārā atisayavutti sabhāvavutyādīhi bhinnāti ce? Āha ‘‘loka’’iccādi. Jātiādayo yato padatthassa vicittaṁ sarūpaṁ vadatīti vicittasarūpapaṭipādikā sabhāvavuttipi alaṅkāro, alaṅkāriyaṁ tu vatthumattaṁ, tato sabhāvavutyādayo ye bhedā visesā, ete lokiyātisayassa bhedā, yathā sarīre yaṁ sahajaṁ sundarattaṁ, tassa posakāpi muttāvalippabhuti alaṅkāroti vuccati, evaṁ bandhepyalaṅkāriyavatthunimittaṁ dhammattaṁ yāya ukkaṁsīyati, sā ukkaṁsoti vuccati. Sā ca vutti alaṅkārasaddena vuccate. Sā pana atisayavuttiyeva. Tenevāha ‘‘lokiyātisayassete, bhedā ye jātiādayo’’ti. Yato evaṁ, tato lokātikkantavisayā ca visuṁ dassanīyāti āha ‘‘paṭī’’tiādi. Tusaddo bhede. Ajja tu idāni pana lokātikkantagocarā paṭipādīyateti sambandho.",
  "anya-e0812n3:60": "174. Idāni esā dvippakārāpi atisayavuttisabhāvavutyādīhi anaññāti dassetuṁ ‘‘lokiye’’ccādimāha. Jātiādayo jātiguṇādipadatthagatavicittasarūpassa pakāsanato nissayavohārena ‘‘jātyādayo’’ti niddiṭṭhā jātisabhāvavuttiguṇasabhāvavutyādayo ye bhedā visesā, ete lokiyātisayassa lokiyātisayavuttiyāyeva bhedā avayavā. Tattha lokiyātisayavutti nāma jātisabhāvavuttiguṇasabhāvavutyādayoyevāti. Esāyeva vicitrarūpapaṭipādikā ukkaṁsāti ca vuccati. Evaṁ lokiyātisayavuttiyā ‘‘līlāvikantisubhago’’ti udāharaṇassa gamyamānattā vakkhamānaṁ paṭijānāti ‘‘paṭipādīyate’’ccādinā. Ajja tu idāni pana lokātikkantagocarā atisayavutti paṭipādīyate udāharaṇato nipphādīyati. Loke bhavoti ca, tassa atisayo ādhikkamiti ca vākyaṁ.",
  "anya-e0812n3:61": "175.",
  "anya-e0812n3:62": "Pivanti dehakantī ye,",
  "anya-e0812n3:63": "Nettañjalipuṭena te;",
  "anya-e0812n3:64": "Nā’laṁ hantuṁ jine’saṁ tvaṁ,",
  "anya-e0812n3:65": "Taṇhaṁ taṇhāharopi kiṁ.",
  "anya-e0812n3:66": "175. Tamudāharati ‘‘pivanti’’ccādinā. Jina te dehakantī sarīrasobhāyo ye janā nettañjalipuṭena attano nayanadvandasaṅkhātena añjalipuṭena pivanti, esaṁ janānaṁ taṇhaṁ pipāsaṁ lobhameva vā harati anupatati apanayati (?). Taṇhāharopi samāno tvaṁ hantuṁ nivattituṁ kiṁ nālaṁ kasmā asamatthosi. Taṇhāharā nāma taṇhameva nudanti. Atra hanantāmapiha sampanudati lokaṭhitiṁ atikkamma dehakantiyā bahuttanadhammo vutto.",
  "anya-e0812n3:67": "175. Idāni paṭiññātānusārena paṭipādeti ‘‘pivanti’’ccādinā. Bho jina te tuyhaṁ dehakantī sarīrasobhāyo ye janā nettañjalipuṭena nettasaṅkhātena hatthapuṭena pivanti, esaṁ sādhujanānaṁ taṇhaṁ pipāsaṁ lobhameva vā taṇhāharopi tvaṁ sabbesaṁ taṇhāvināsakopi hantuṁ nivāretuṁ kiṁ nālaṁ kasmā asamatthosīti. Ettha pivanaṁ nāma pipāsaṁ vinetīti lokasabhāvo. Taṇhaṁ hantuṁ nālamiti lokasabhāvamatikkantattho. Kantīnaṁ adhikapiyatā atisayadhammo, tassa vutti pana taṇhaṁ hantuṁ nālamiti lokātikkantaatthaṁ visayaṁ katvā pavatto hoti. Sā pana kathetumicchitaṁ kantīnaṁ adhikapiyataṁ taṇhāhanane asamatthaṁ vatvā dīpetīti vaṅkavutti nāma. Vuccamānānaṁ upamārūpakādīnampi vaṅkavuttitā icchitatthassa pakārantarena pakāsanatoyeva. Yathā nāma sarīrasahajaṁ pīnattādisundarattaṁ uddīpanākārena ṭhitā kaṭakauṇhīsahārādayo alaṅkārā nāma bhavanti, evaṁ bandhasarīrasaṅkhāte alaṅkaraṇīyavatthumhi vijjamānaatipiyatādimeva uddīpetvā alaṅkurumānā ‘‘taṇhāharosi tvaṁ esaṁ kantī pivantānaṁ taṇhaṁ hantuṁ nāla’’miti vācābhaṅgī alaṅkāro nāma. Alaṅkāriyaṁ nāma alaṅkātabbakantipiyatāya bahuttanti. Uttaripi alaṅkāraalaṅkāriyavibhāgo ca anurūpato yojanakkamo ca evameva daṭṭhabbo. Dehe kantīti ca, añjalīyeva puṭoti ca, nettāniyeva añjalipuṭoti ca, taṇhaṁ haratīti ca viggaho.",
  "anya-e0812n3:68": "176.",
  "anya-e0812n3:69": "Upamānopameyyānaṁ, sadhammattaṁ siyo’pamā;",
  "anya-e0812n3:70": "Saddatthagammā vākyattha-visayāti ca sā tidhā.",
  "anya-e0812n3:71": "176. Upamaṁ niddisati ‘‘upamāne’’ccādinā. Upamīyate anenāti upamānaṁ, padumādikavatthu. Padumādiko tu saddo upamānavācako. Upamīyatīti upameyyaṁ, mukhādikavatthu. Mukhādiko saddo tu upameyyavācako. Tesaṁ upamānopameyyānaṁ padumādimukhādivatthūnañca. Sadhammattanti samāno dhammo kantimantatā yassa so sadhammo, tassa bhāvo sadhammasaddassa pavattinimittasamānena dhammena saha sambandho sadhammattaṁ upamānopameyyapatiṭṭhitaṁ upamā siyā, upamīyati yathāvutto sambandhoti katvā. Sā panālaṅkāriyassa dhammassātisayapaṭipādanappakāro. Katividhā sāti āha ‘‘sadda’’iccādi. Saddo ca attho ca, tehi gammā patīyamānā saddatthagammā. Vākyaṁ padasamudāyo. Tassa attho visayo gocaro yassā vākyatthavisayāti ca sā upamā tividhā saddagammaatthagammavākyatthavisayāti tidhā hoti.",
  "anya-e0812n3:72": "176. Idāni upamālaṅkāraṁ niddisati ‘‘upamāno’’ccādinā. Upamānopameyyānaṁ candanīluppaladalābhādīnaṁ ānananayanādīnañca padatthānaṁ sadhammattaṁ kantimantatāpīnatāditulyadhammasambandho upamā nāma siyā, sā alaṅkaraṇīyavatthuno ādhikkapaṭipādanappakārā upamā saddatthagammā saddagammā ca atthagammā ca vākyatthavisayā ca, iti evaṁ tidhā tippakārā hoti. Ettha upamānopameyyabhūtānaṁ candānanādipadatthānaṁ sadhammasaṅkhato aññamaññatulyakantimantatāpīnatādidhammayogo padatthānaṁ upamatthassa patiṭṭhitattā upaṭṭhānatāya upamā nāma hoti, tannissayacandādayo pana nissitavohārena upamā nāma hoti, upamānabhūtacandādiatthapaṭipādako candimādisaddopi tadatthena upamā nāma hoti, upameyyupameyyanissayatappaṭipādakānampi upameyyabhāvo evameva daṭṭhabbo. Upamīyate anenāti upamānanti katvā candādi upamānaṁ vuccati, upamīyatīti upameyyaṁ, ānanādi, upamānañca upameyyañcāti ca, samāno ca so dhammo ceti ca, tassa bhāvoti ca, saddo ca attho cāti ca, tehi gammāti ca, vākyassa atthoti ca, so visayo yassā upamāyāti ca vākyaṁ.",
  "anya-e0812n3:73": "177.",
  "anya-e0812n3:74": "Samāsapaccayevādī, saddā tesaṁ vasā tidhā;",
  "anya-e0812n3:75": "Saddagammā samāsena, munindo candimānano.",
  "anya-e0812n3:76": "177. Tattha saddagammāpi tidhā siyāti dassetumāha ‘‘samāsa’’iccādi. Samāso ca paccayo ca ivādi ca, te saddā nāma, saddasaddena samāsādayo vattumadhippetāti attho. Tesaṁ samāsādīnaṁ vasā saddagammā tidhā hoti samāsasaddagammā paccayasaddagammā ivādisaddagammāti, samāsena samāsasaddena gammā upamā vuccatīti seso. Udāharati ‘‘munindo candimānano’’ti, candimā viya ruciramānanaṁ mukhaṁ yassa so candimānano. Ettha ca candimaṁ upamānaṁ, ānanaṁ upameyyaṁ, rucirattaṁ dhammo, candimānanānaṁ samānadhammasambandhijotako viyasaddo, tesu sādhāraṇadhammavācakassa viyasaddassa copamājotakassāppayogo samāseneva vuttattā, ettha pana viyasaddo candimāsaddena upamānavācakena sambandhamupagato candagatameva sadisattaṁ vadati, mukhagataṁ pana sāmatthiyā padīyate, evamīdisaṁ daṭṭhabbaṁ.",
  "anya-e0812n3:77": "177. Tesu yathāvuttesu saddagammassa tividhattaṁ dassetuṁ āha ‘‘samāse’’ccādi. Samāsapaccayevādī samāso, āyādipaccayā, ivādayo ca saddā nāma, tesaṁ samāsādīnaṁ vasā bhedena saddagammā tidhā samāsasaddagammā paccayasaddagammā ivādisaddagammāti tividhā hoti. Samāsena samāsasaddena gammopamā vuccati ‘‘munindo candimānano’’ti. Munindo sammāsambuddho candimānano candasamānamanoharamukhamaṇḍalena yutto hoti, samāso ca paccayo ca ivaiti idaṁ ādi yesaṁ vādīnanti ca, saddena gammāti ca, munīnaṁ indoti ca, candimā viya ruciraṁ ānanaṁ mukhaṁ yasseti ca viggaho. Ettha ‘‘candimā’’ti upamānaṁ, ‘‘ānana’’nti upameyyaṁ, rucirattaṁ upamānopameyyānaṁ sādhāraṇadhammo, ‘‘viyā’’ti saddo candānanānaṁ dvinnaṁ ānanagatarucirattaṁ cande ca, candagatarucirattaṁ ānane ca atthīti samānadhammasambandhaṁ joteti, iha sādhāraṇadhammavācakassa rucirasaddassa, tulyadhammasaṅkhātopamājotakassa viyasaddassa ca appayogo tesaṁ atthānaṁ samāsena vuttattā. Ettha upamānavācakena candimāsaddena yutto viya saddo candagatasadisattaṁ joteti, mukhagatasadisattaṁ pana sāmatthiyā patīyate. Tathā hi mukhaṁ candasamānamāgacchantaṁ candassa mukhasadisattaṁ vinā na bhavatīti aññathānupapatti sāmatthiyanti.",
  "anya-e0812n3:78": "178.",
  "anya-e0812n3:79": "Āyādī paccayā tehi, vadanaṁ paṅkajāyate;",
  "anya-e0812n3:80": "Munindanayanadvandaṁ, nīluppaladalīyati.",
  "anya-e0812n3:81": "178. Idāni paccayasaddagammaṁ dasseti ‘‘āyādi’’ccādinā. Āyādīti āyaīyakapaccayādayo paccayā paccayasaddā nāma, tehi paccayasaddehi gammā upamā vuccati. Udāharati ‘‘vadana’’miccādi. Paṅkajamiva ruciramācarati paṅkajāyate. Etthāpi paṅkajamupamānaṁ, ācaraṇakriyāya kattubhūtaṁ ānanamupameyyaṁ, rucirattaṁ sadhammo, paṅkajānanānaṁ samānadhammasambandhajotako ivasaddo. Tattha rucira ivasaddānaṁ pubbe viyāppayogo paccayena vuttattāti sabbattha viññeyyaṁ. Evamuparipi.",
  "anya-e0812n3:82": "178. Idāni paccayasaddagammopamaṁ nidasseti ‘‘āyādi’’ccādinā. Āyādī ‘‘āya īya ka’’itiādayo paccayā paccayasaddā nāma, tehi paccayasaddehi gammopamā vuccati ‘‘vadanaṁ…pe… dalīyatī’’ti. Vadanaṁ mukhaṁ paṅkajāyate padumamiva ruciraṁ ācarati. Munindanayanadvandaṁ sabbaññuno nettayugaḷaṁ nīluppaladalīyati nīluppalapattamiva ruciramācarati. Āyo ādi yesaṁ īyādīnanti ca, paṅkajamiva ruciramācarati pavattatīti ca, munindassa nayanadvandamiti ca, nīluppalassa dalamiti ca, tamiva ruciramācaratīti ca vākyaṁ. Ettha ‘‘paṅkaja’’miti ca ‘‘nīluppala’’miti ca upamānaṁ, ācaraṇakriyāya kattubhūtaṁ vadanaṁ nayanadvandañca upameyyaṁ, rucirattaṁ upamānopameyyānaṁ sadhammo, upamānopameyyānaṁ samānadhammajotako ivasaddo, tesaṁ atthānaṁ paccayena vuttattā tesamappayogo. Evarūpesu aññesupi evameva veditabbo.",
  "anya-e0812n3:83": "179.",
  "anya-e0812n3:84": "Ivādī iva vā tulya-samāna nibha sannibhā;",
  "anya-e0812n3:85": "Yathāsaṅkāsa tulita-ppakāsa patirūpakā.",
  "anya-e0812n3:86": "180.",
  "anya-e0812n3:87": "Sarīsarikkha saṁvādī, virodhī sadisā viya;",
  "anya-e0812n3:88": "Paṭipakkhapaccanīka-sapakkho’pamito’pamā.",
  "anya-e0812n3:89": "181.",
  "anya-e0812n3:90": "Paṭibimba paṭicchanna-sarūpa sama sammitā;",
  "anya-e0812n3:91": "Savaṇṇā’bhā paṭinidhi, sadhammādi salakkhaṇā.",
  "anya-e0812n3:92": "182.",
  "anya-e0812n3:93": "Jayatya’kkosati hasati, patigajjati dūbhati;",
  "anya-e0812n3:94": "Usūyatya’vajānāti, nindati’ssati rundhati.",
  "anya-e0812n3:95": "183.",
  "anya-e0812n3:96": "Tassa coreti sobhaggaṁ, tassa kantiṁ vilumpati;",
  "anya-e0812n3:97": "Tena saddhiṁ vivadati, tulyaṁ tenādhirohati.",
  "anya-e0812n3:98": "184.",
  "anya-e0812n3:99": "Kacchaṁvigāhate tassa, tamanvetya’nubandhati;",
  "anya-e0812n3:100": "Taṁsīlaṁ, taṁ nisedheti, tassa cānukaroti’me.",
  "anya-e0812n3:101": "179-184.Ivādī ivādayo nāma imeti sambandho. Ivo ca vā ca tulyo ca samāno ca nibho ca sannibho cāti dvande iva…pe… sannibhā. Saddamapekkhiya pulliṅgatā. Evamuparipi yathāyogaṁ. ‘‘Sadhammādī’’ti ādisaddena sādhāraṇasacchāyādīnaṁ pariggaho. Jayaticcādīsu kammaṁ.",
  "anya-e0812n3:102": "179- 184. Ivādisaddagammopamādhikāre paṭhamaṁ tāva ‘‘ivādayo nāma ete’’ti dasseti ‘‘ivādi’’ccādinā. Ivādīti padassa chaṭṭhamagāthāya imeti iminā sambandho, tassa cāti casaddaṁ yujjanaṭṭhāne yojetvā sannibhā cātiādayo yojetabbā. ‘‘Sadhammādī’’tiādisaddena sādhāraṇasacchāyādayo gahitā. Nindati issatīti padacchedo, ime dvepaññāsa ivādayo nāma. ‘‘Jayati akkosati hasati’’iccādikaṁ taṁtaṁkriyāpadasaṅkhataanukāriyānaṁ anukaraṇanti katvā dvandoyeva, ‘‘sandhisamāsā addhassā’’ti sandhisamāso tadaddhassāti (ka.) vuttattā sandhisamāsānaṁ gāthaddhassa vinā ubhayaddhamajjhe alabbhanato dūbhatipadato pubbeyeva samāso kātabbo, no ce, asamāsoti gahetabbo. Tassa coreti sobhaggamiccādikampi vākyānukaraṇanti katvā tattha samāso, vākye kevalapadānīti vā gahetabbo. Imesaṁ sabbesampi iva saddapariyāyattā sadisatthāti sabbattha bhāvattho, avayavattho pana pākaṭoyeva.",
  "anya-e0812n3:103": "185.",
  "anya-e0812n3:104": "Upamānopameyyānaṁ, sadhammattaṁ vibhāvihi;",
  "anya-e0812n3:105": "Imehi upamābhedā, keci niyyanti sampati.",
  "anya-e0812n3:106": "185. Ivādīnaṁ viniyogavisayaṁ dassetvā upamābhedaṁ dassetuṁ paṭijānāti ‘‘upamāna’’iccādi. Kecīti iminā apariyantattamesaṁ apariyantapabhedaṁ (ka.) dasseti. Tathā ca vakkhati ‘‘pariyanto vikappāna’’ntiādi. Niyyanti udāharīyanti.",
  "anya-e0812n3:107": "185. Idāni ivādisaddagammopamaṁ dassetuṁ paṭijānāti ‘‘upamāno’’ccādinā. Upamānopameyyānaṁ sadhammattaṁ samānadhammasambandho. Vibhāvihi pakāsakehi. Imehi ivādīhi saddehi jānitabbā keci upamābhedā apariyantattā sampati dāni laddhāvasare niyyanti udāharaṇamattena paṭipādīyanti.",
  "anya-e0812n3:108": "186.",
  "anya-e0812n3:109": "Vikāsipadumaṁ’vā’ti-sundaraṁ sugatānanaṁ;",
  "anya-e0812n3:110": "Iti dhammopamā nāma, tulyadhammanidassanā.",
  "anya-e0812n3:111": "186.‘‘Vikāsi’’ccādi. Sugatānanaṁ munindassa vadanaṁ atisundaraṁ accantaramaṇīyaṁ. Kimiva? Vikāsipadumaṁva pabujjhamānapadumaṁviya. Iti ayamevaṁvidhā dhammopamā nāma hoti. Kasmā? Ānanapadumānaṁ samānassa dhammassa guṇassa sundarassa lakkhaṇassa nidassanā sundarattanti paṭipādanato.",
  "anya-e0812n3:112": "186. Udāharaṇamāha ‘‘vikāsi’’ccādinā. Sugatānanaṁ bhagavato mukhaṁ vikāsipadumaṁva bujjhamānapaṅkajamiva atisundaraṁ hoti. Iti īdisā upamā tulyadhammanidassanā atisundaramiti samānaguṇadassanena dhammopamā nāma hoti. Padumānanānaṁ sādhāraṇaguṇassa pakāsanato atisundaramiti tulyadhammo nāma hoti. Ettha padumagatatulyadhammasambandhasaṅkhātāya upamāya ivasaddena jotiyamānattepi atisundaranti vuttattā yathāvuttopamāya dhammena yuttattā dhammopamā nāma hotīti adhippāyo.",
  "anya-e0812n3:113": "187.",
  "anya-e0812n3:114": "Dhammahīnā mukha’mbhoja-sadisaṁ munino iti;",
  "anya-e0812n3:115": "Viparītopamā tulya-mānanena’mbujaṁ tava.",
  "anya-e0812n3:116": "187.‘‘Dhamma’’iccādi. Munino sammāsambuddhassa mukhaṁ ambhojena padumena sadisaṁ samānaṁ. Iti ayaṁ dhammahīnopamā nāma sundarasaṅkhātassa guṇassa aniddiṭṭhattā, sā tu atthavasā gamyate. Kathamaññathā yujjatīti? Ettha pana sadisasaddo upameyyassa mukhassa visesananti mukhagatameva sadisattaṁ vadati, ambhojagataṁ tu sāmatthiyā gamyate. Evamīdisaṁ ñeyyaṁ. ‘‘Viparīte’’ccādi. Munīti gamyate sutattā, bho muni tava ānanena mukhena ambujaṁ tulyanti ayaṁ viparītopamā. Dhammahīnattepi pasiddhivipariyayenābhihitattā tannāmeneva vuttā. Evamuparipi.",
  "anya-e0812n3:117": "187.‘‘Dhammahīne’’ccādi. ‘‘Mukhambhojasadisaṁ munino’’tyayaṁ upamā. Dhammahīnā tulyadhammapakāsakasundarādisaddahīnattā dhammahīnā nāma. Vācakābhāve tulyadhammo kathaṁ patīyatīti ce? Munino mukhaṁ vadanaṁ ambhojasadisaṁ padumasadisamiti. Ettha mukhassa ambhojasamānattaṁ mukhambhojānaṁ sādhāraṇadhamme asati kathaṁ bhavatīti? Aññathānupapattilakkhaṇasāmatthiyāti, ivapariyāyo sadisasaddo mukhassa visesanaṁ yasmā hoti, tasmā mukhagatasadisattaṁ vadati, ambhojagatasadisattaṁ pana sāmatthiyā eva viññāyate. He muni tava tuyhaṁ ānanena ambhojaṁ tulyaṁ samānanti ayaṁ viparītopamā. ‘‘Ambujena ānanaṁ tulya’’nti lokappasiddhiyā vipariyayena ‘‘ānanena ambujaṁ tulya’’nti vuttattā dhammahīnatte satipi viparītopamā nāma hoti. ‘‘Sutānumitesu sutasambandho balavā’’ti paribhāsendusekhara 112 vuttattā ettha ‘‘munī’’ti avijjamānepi pubbaddhe ‘‘munino’’ti sutattā labbhamāno ‘‘tavā’’ti tumhasaddasannidhānena āmantanattho viññāyati. Ettha ivapariyāyo tulyasaddo ambujavisesanabhūto ambujagatasadisattaṁ vadati, ānanagatasadisattañca ambujānanānaṁ sādhāraṇadhammo ca sāmatthiyā ñāyaticcādikaṁ vuttanayena ñātabbaṁ. Uparipi pākaṭaṭṭhānaṁ yathārahaṁ yojetabbaṁ.",
  "anya-e0812n3:118": "188.",
  "anya-e0812n3:119": "Tavānana’miva’mbhojaṁ, ambhoja’miva te mukhaṁ;",
  "anya-e0812n3:120": "Aññamaññopamā sā’yaṁ, aññamaññopamānato.",
  "anya-e0812n3:121": "188.‘‘Tava’’iccādi. Aññamaññopamānatoti aññamaññassa mukhassa ambhojassa ca aññamaññena taṁdvayena upamānato.",
  "anya-e0812n3:122": "188.‘‘Tavānani’’ccādi. ‘‘Ambhojaṁ tavānanamiva, te mukhaṁ ambhojamivā’’ti ayamupamā. Aññamaññopamānato aññamaññassa upamānattā aññamaññopamā nāma hoti. Aññamaññassa upamāti ca, aññamaññassa upamānanti ca viggaho. Viggahadvayepi pubbavibhattilopo. Sabbādīnaṁ byatihāralakkhaṇena uttaravibhattilopo. Samāsalakkhaṇena aññatthassa apekkhāsiddhattā mukhāpekkhāya aññaṁ ambhojañca, ambhojāpekkhāya aññaṁ mukhañca kamena upameyyā nāma. Ambhojāpekkhāya aññaṁ mukhañca, mukhāpekkhāya aññaṁ ambhojañca upamānaṁ nāma.",
  "anya-e0812n3:123": "189.",
  "anya-e0812n3:124": "Yadi kiñci bhave’mbhojaṁ,",
  "anya-e0812n3:125": "Locanabbhamuvibbhamaṁ;",
  "anya-e0812n3:126": "Dhāretuṁ mukhasobhaṁ taṁ,",
  "anya-e0812n3:127": "Tave’ti abbhutopamā.",
  "anya-e0812n3:128": "189.‘‘Yadi’’ccādi. Locanāni ca bhamuyo ca, tāsaṁ vibbhamo yasmiṁ, taṁ, tādisamambhojaṁ kiñci kimapi yadi bhave. Tamīdisamambhojaṁ tava mukhasobhaṁ vadanakantiṁ dhāretuṁ nisijjhate. Kiṁ nvacchariyamīdisanti abbhutatthavibhāvanena vadanamambujenopamīyatīti ayamabbhutopamā ñātabbāti.",
  "anya-e0812n3:129": "189.‘‘Yadi’’ccādi. Locanabbhamuvibbhamaṁ locanabhamūnaṁ līlāvantaṁ kiñci ambhojaṁ kiñci acchariyaṁ padumaṁ yadi bhave ce siyā, tamambhojaṁ tava mukhasobhaṁ vadanakantiṁ dhāretuṁ samattho hoti. Iti īdisī upamā abbhutopamā abbhutadhammapakāsakattā abbhutopamā nāma. Ettha avijjamānopi vijjamānattena parikappito padumagato locanabbhamuvibbhamasambandho ambhojavisesanena ‘‘locanabbhamuvibbhama’’nti iminā jotito. Tasmā ambhojaṁ locanabbhamuvibbhamasambandhasaṅkhataupamāya jotakattā nissitavohārena upamā, mukhaṁ upameyyanti mukhagato locanabbhamuvibbhamasambandho yadi mukhe na bhaveyya, tādisaṁ mukhasobhaṁ dhāretuṁ kathaṁ samatthoti sāmatthiyā ñāyati. Locanabbhamuvibbhamasaṅkhātasādhāraṇadhammo pana ‘‘locanāni ca bhamuyo ceti ca, tāsaṁ vibbhamo yasmi’’nti ca viggahe nipphannena bhinnādhikaraṇaaññapadatthasamāsena guṇībhūtassapi gahitattā viññāyati gahaṇassa viññāyamānattā (ka.).",
  "anya-e0812n3:130": "190.",
  "anya-e0812n3:131": "Sugandhi sobhasambandhi, sisiraṁsuvirodhi ca;",
  "anya-e0812n3:132": "Mukhaṁ tava’mbujaṁve’ti, sā silesopamā matā.",
  "anya-e0812n3:133": "190.‘‘Sugandhi’’ccādi. Tava mukhaṁ ambhojamiva sisiraṁsunocandassa virodhi paccanīkaṁ, mukhaṁ taṁsamānakantittā ambujañca tadudaye saṅkocabhajanato. Sobhasambandhi kantiyuttaṁ, mukhamambujañca. Sugandho assa atthīti sugandhi ca dvayamapīti evaṁ silesapariggahena mukhambujānaṁ upamāyogato sā yathāvuttā silesopamā matā.",
  "anya-e0812n3:134": "190.‘‘Sugandhi’’ccādi. Tava mukhaṁ ambhojamiva sisiraṁsuvirodhi candassa viruddhaṁ hoti tulyattā. Padumaṁ pana candodayena attano saṅkocanattā tassa viruddhaṁ hoti. Sobhasambandhi ca anaññasādhāraṇamukhagatakantisambandhayuttañca hoti. Padumaṁ pana padumagatakantisambandhinā yuttaṁ hoti. Sugandhi ca catujjātisugandhavahanato …vamanato (ka.) sugandhi ca hoti. Ambujaṁ pana padumasugandheneva yuttaṁ hoti. Iti īdisī upamā silesopamā ekapadātihitaubhayatthalakkhaṇena silesavasena vuttattā silesopamā nāma hoti. Sisirā sītalā aṁsu kanti asseti ca, tassa virujjhati sīleneti ca, paccayasāmatthiyavasena dvinnaṁ dvinnaṁ atthānaṁ labbhanato silissati aparopi attho ettha alaṅkāreti ca, silesavasena vuttā upamāti ca viggaho. Ettha sugandho ca sotasambandho ca sisiraṁsuvirodhittañceti ime upamānopameyyānamambujamukhānaṁ tulyadhammo, tesu ambujagatatulyadhammasambandho sadhammattā upamā nāma hoti, sā ambujasambandhinā ivasaddena jotitā, mukhagatatulyadhammo pana assatthitassīlatthe katapaccaye satipi sāmatthiyāyeva gamyate.",
  "anya-e0812n3:135": "191.",
  "anya-e0812n3:136": "Sarūpasaddavāccattā, sā santānopamā yathā;",
  "anya-e0812n3:137": "Bālā’vu’yyānamālā’yaṁ, sālakānanasobhinī.",
  "anya-e0812n3:138": "191.‘‘Sarūpa’’iccādi. Ayamuyyānamālā bālāva itthī viya. Kathaṁ? Sālakānanasobhinī bālā tāva sahālakena kesasannivesavisesena vattate sālakamānanaṁ tena sobhate. Sālakānanasobhinī uyyānamālāpi sālānaṁ rukkhavisesānaṁ kānanena gahanena sobhate, evarūpā sā tādisī santānopamā ākhyāyate, kasmā? Silesopamattasabhāvepi sarūpena sadisena saddena ‘‘sālakānanasobhinī’’tvevaṁvidhena saddasantānena visesabhūtena vāccattā pakāsiyattā tassāiti gamyate. Yatheti nidassane.",
  "anya-e0812n3:139": "191.‘‘Sarūpe’’ccādi. Sarūpasaddavāccattā tulyasutiyā acchinnasambandhavacanamālāya vuccamānattā sā upamā santānopamā nāma hoti, silesatte satipi katasamāsehi padasantānehi vuccamānattā santānopamā nāma hotīti adhippāyo. ‘‘Yathe’’ti udāharati. Ayaṁ uyyānamālā esā uyyānapanti sālakānanasobhinī alakasaṅkhātakesasannivesasahitena mukhena sobhamānā bālāva aṅganā iva sālakānanasobhinī sālavanehi sobhamānā hoti. Upamānopameyyānaṁ samānaṁ rūpaṁ yesanti ca, sarūpā ca te saddā ceti ca, tehi vāccā upamāti ca, tassā bhāvoti ca, santānena yuttā upamāti ca, uyyānānaṁ mālāti ca, saha alakena vattamānanti ca, tañca taṁ ānanañcāti ca, tena sobhati sīlenāti ca, sālānaṁ kānananti ca, tena sobhati sīlenāti ca vākyaṁ.",
  "anya-e0812n3:140": "192.",
  "anya-e0812n3:141": "Khayī cando bahurajaṁ, padumaṁ tehi te mukhaṁ;",
  "anya-e0812n3:142": "Samānampi samukkaṁsī-tya’yaṁ nindopamā matā.",
  "anya-e0812n3:143": "192.‘‘Khayī’’iccādi. Cando khayī khayo accayo yasseti, padumaṁ bahurajaṁ bahūni rajāni parāgāvayavā yasminti, tehi evaṁbhūtehi candapadumehi kantiādinā samānampi sadisampi santaṁ tava mukhaṁ samukkaṁsi paramukkaṁsavantaṁ, khayasaddassa ca rajassa ca dosepi vattanato, saddacchalena khayassa dosarūpassa bahurajattassa ca tatthābhāvatoti. Iti evarūpā ayaṁ nindopamā matā ninditena candādinā khayassopamitattā.",
  "anya-e0812n3:144": "192.‘‘Khayi’’ccādi. Cando khayī pāṭipadato paṭṭhāya dine dine ekamekāya kalāya sūriyassa āsannahetu khīyanasabhāvayutto hoti, padumaṁ bahurajaṁ bahureṇusamannāgataṁ hoti, tehi candapadumehi samānampi kantisugandhādīhi sadisampi te mukhaṁ tavānanaṁ samukkaṁsi khayarajasaddehi dosassāpi vāccattā saddacchalehi gamyamānassa tādisassa dosassa mukhe avijjamānattā adhikukkaṁsaguṇavantaṁ hoti, iti īdisī ayaṁ upamā nindopamā ninditānaṁ candapadumānaṁ mukhassa upamitāti nindopamā nāma hoti, mukhavisesanena ivasaddapariyāyena samānasaddena mukhagatasadhammo jotito hoti, upamāsaṅkhatacandapadumagatasadhammopi dvīsu tulyadhammopi sāmatthiyā gamyate, apisaddo cettha vattabbantarasamuccaye, samukkaṁsoti vattabbantaro.",
  "anya-e0812n3:145": "193.",
  "anya-e0812n3:146": "Asamattho mukheni’ndu, jina te paṭigajjituṁ;",
  "anya-e0812n3:147": "Jaḷo kalaṅkī’ti ayaṁ, paṭisedhopamā siyā.",
  "anya-e0812n3:148": "193.‘‘Asamattho’’iccādi. Jina te mukhena jaḷo sīto akusalo ca kalaṅko migalañchanalakkhaṇo doso assa atthīti kalaṅkī. Saddacchalena dosakathanaṁ. Tādiso indu cando paṭigajjituṁ vivadituṁ asamattho, mukhantu visadaṁ alaṅkatañceti kathamanenāyaṁ sadisoti nisedhadvārena sadhammatāva gammate, ayaṁ paṭisedhopamā siyā.",
  "anya-e0812n3:149": "193.‘‘Asamattho’’ccādi. He jina te tuyhaṁ mukhena paṭigajjituṁ vivadituṁ jaḷo sītalo avisado kalaṅkī sasalakkhaṇo vā sadoso vā indu cando asamattho hotīti, ayaṁ edisī upamā paṭisedhopamā nāma. Kalaṅko assa atthīti vākyaṁ. Ettha visadena kalaṅkarahitena mukhena sītalo avisado sadoso cando samāno bhavitumasamatthoti evaṁ paṭisedhadvayena indamukhasaṅkhātānaṁ upamānopameyyānaṁ tulyadhammasambandhassa pakāsitattā satipi nindopamābhāve paṭisedhopamā nāma hotīti adhippāyo. ‘‘Paṭigajjitu’’nti idaṁ candassa visesanattā candagatasadhammaṁ joteti.",
  "anya-e0812n3:150": "194.",
  "anya-e0812n3:151": "Kacchaṁ candāravindānaṁ, atikkamma mukhaṁ tava;",
  "anya-e0812n3:152": "Attanāva samaṁ jāta-mitya’sādhāraṇopamā.",
  "anya-e0812n3:153": "194.‘‘Kaccha’’miccādi. Candassa aravindassa ca kacchaṁ padaviṁ atikkamma avatthariya tesa’mavakaṁsato avatthuyatesamaṇaṁsato (ka.), tava mukhaṁ attano sarūpeneva samaṁ jātamiti evarūpā asādhāraṇatābhidhānena sadisattapatītiyā asādhāraṇopameti nigadyate.",
  "anya-e0812n3:154": "194.‘‘Kaccha’’miccādi. He muni tava mukhaṁ candāravindānaṁ lokapūjitānaṁ sasiambujānaṁ kacchaṁ padaviṁ avatthaṁ vā atikkamma attano atulyattena attanā eva samānattavatthuno abhāvā samaṁ jātaṁ, iti īdisā upamā asādhāraṇopamā atulyadhammabhāvassa pakāsanato asādhāraṇopamā nāma hoti. Iha upamābhūtānaṁ candāravindānaṁ mukhassa hīnabhāvapaṭipādanadvārena candāravindehi mukhaṁ tulyanti paññāpanato candāravindā asādhāraṇopamā nāma hoti. Samasaddo mukhagatassa sādhāraṇadhammaṁ joteti. Sesaṁ suviññeyyaṁ.",
  "anya-e0812n3:155": "195.",
  "anya-e0812n3:156": "Sabbambhojappabhāsāro, rāsibhūtova katthaci;",
  "anya-e0812n3:157": "Tavā’nanaṁ vibhātīti, hotā’bhūtopamā ayaṁ.",
  "anya-e0812n3:158": "195.‘‘Sabba’’iccādi. Katthaci ekaṭṭhāne rāsibhūto sabbesamambhojānaṁ pabhāsārova tavānanaṁ vibhātīti evaṁbhūtā ayaṁ abhūtopamā hoti.",
  "anya-e0812n3:159": "195.‘‘Sabba’’miccādi. Katthaci ṭhāne rāsibhūto sabbambhojappabhāsārova sakalapadumānaṁ uttamakantipuñjo viya tavānanaṁ vibhāti visesena pabhāti, iti īdisī upamā abhūtopamā avijjamānavatthuno upamitattā abhūtopamā nāma hoti. Arāsi rāsibhūtoti viggaho. Ettha yojanāvibhūto tādisapabhāsārābhāvato avijjamānatthena parikappito.",
  "anya-e0812n3:160": "196.",
  "anya-e0812n3:161": "Patīyate’tthagammā tu, saddasāmatthiyā kvaci;",
  "anya-e0812n3:162": "Samāsappaccayevādi-saddayogaṁ vinā api.",
  "anya-e0812n3:163": "196. Atthagammopamaṁ dasseti ‘‘patīyate’’iccādi. Atthagammā tu’pamā kvaci kismiñci ṭhāne samāsādisaddānaṁ yogaṁ vinā api saddānaṁ payogavisesādigāḷhena aññathānupapattilakkhaṇena sāmatthiyena patīyate.",
  "anya-e0812n3:164": "196. Tividhaṁ saddagammopamaṁ dassetvā idāni atthagammopamaṁ dasseti ‘‘patīyate’’tyādinā. Atthagammā tu atthagammopamā pana kvaci ṭhāne samāsapaccayevādisaddayogaṁ vināpi tesaṁ saddānaṁ sambandhaṁ hitvāpi saddasāmatthiyā sambandhe payuttāvasesasaddānaṁ atthasattiyā patīyate. Saddānaṁ sāmatthiyanti viggaho.",
  "anya-e0812n3:165": "197.",
  "anya-e0812n3:166": "Bhiṅgāne’māni cakkhūni, nā’mbujaṁ mukha’mevi’daṁ;",
  "anya-e0812n3:167": "Subyattasadisattena, sā sarūpopamā matā.",
  "anya-e0812n3:168": "197. Udāharati ‘‘bhiṅge’’ccādinā. Na bhiṅgā ete, kiñcarahi cakkhūnimāni, nambujametaṁ, kintu mukhamevidanti evarūpā sā sarūpopamā matā bhiṅgādīnamaviparītasarūpassa dīpanato. Tenāha ‘‘subyatte’’tyādi. Subyattena bhiṅgacakkhūnaṁ ambujamukhānañca pariphuṭena sadisattena cañcalattakantyādilakkhaṇena tenevābhedasaṅkāpubbameva vivecitaṁ aññatra cakkhādīsu yaṁ bhiṅgādiññāṇamuppannaṁ, tassa paccakkhānato upamājotakānamivādīnamabhāvepi bhiṅgalocanādīnaṁ sadisattaṁ patīyate sāmatthiyato. Evamuparipi yathāyogaṁ.",
  "anya-e0812n3:169": "197. Idāni udāharaṇamāharati ‘‘bhiṅgāni’’ccādinā. Imāni bhiṅgāni bhamarā na bhavanti, kiñcarahi cakkhūni. Ambujaṁ na idaṁ padumaṁ na hoti, kintu mukhamevāti. Īdisī sā upamā subyattasadisattena supākaṭena bhiṅgalocanānaṁ ambujamukhānañca tulyabhāvena sarūpopamā nāma hoti. Ettha samāsapaccayaivādisaddapayogābhāvepi ‘‘bhiṅgānemāni cakkhūni’’ccādinā cakkhumukhesu bhiṅgaambujanti viparītapavattabuddhiṁ paṭisedhetvā cakkhumukhavidhānato cañcalattakantimattādīsu subyattaṁ tulyattaṁ vinā cakkhumukhesu bhiṅgambujabuddhiṁ kīdisamuppajjatīti aññathānupapattilakkhaṇasāmatthiyā upamānabhūtānaṁ bhiṅgambujānaṁ upameyyabhūtānaṁ cakkhumukhānañca sadisattaṁ ñāyati. Suṭṭhu byattaṁ pākaṭanti ca, tañca taṁ sadisattañcāti ca, samānaṁ rūpaṁ sabhāvo yassā upamāyāti ca, sā ca sā upamā cāti ca vākyaṁ.",
  "anya-e0812n3:170": "198.",
  "anya-e0812n3:171": "Mayeva mukhasobhā’sse-tyala’mindu vikatthanā;",
  "anya-e0812n3:172": "Yato’mbujepisā’tthīti, parikappopamā ayaṁ.",
  "anya-e0812n3:173": "198.‘‘Mayevi’’ccādi. Indu canda, assa munino mukhasobhā vadanajuti mayeva, nāññatrāti evarūpā vikatthanā atthapasaṁsanena alamiti paṭisedho. Kimiti? Yato yasmā kāraṇā sā mukhasobhā ambujepi na kevalamindumhi atthi, no natthīti asatopi tathā vikatthanassa parikappanato vadanamindunopamīyatīti evarūpā ayaṁ parikappopamā.",
  "anya-e0812n3:174": "198.‘‘Maye’’ccādi. He indu assa imassa lokasāmino mukhasobhā vadanakanti ekake mayi eva, īdisī vikatthanā attasilāghena alaṁ nippayojanaṁ. Kasmāti ce? Yato sā mukhasobhā ambujepi atthi, tasmāti. Iti īdisā ayaṁ upamā parikappopamā nāma hoti. Yatoti aniyamaniddiṭṭhakāraṇaṁ pana ambujepi sā atthīti dassiyamānaṁ padumepi tassa atthittameva. Parikappanāya vuttā upamāti viggaho. Idha candassa avijjamānavikatthanassa vijjamānattena parikappanato sadhammajotakasaddantare asatipi upamānabhūtainduno ca upameyyabhūtamukhassa ca sadisattaṁ imesaṁ dvinnaṁ sadisattaṁ vinā vattuno tādisakappanā kathaṁ hotīti imāya atthasattiyā gamyate.",
  "anya-e0812n3:175": "199.",
  "anya-e0812n3:176": "Kiṁ vā’mbuja’ntobhantāli,",
  "anya-e0812n3:177": "Kiṁ lolanayanaṁ mukhaṁ;",
  "anya-e0812n3:178": "Mama dolāyate citta-",
  "anya-e0812n3:179": "Micca’yaṁ saṁsayopamā.",
  "anya-e0812n3:180": "199.‘‘Kiṁ vā’’iccādi. Anto bhantā alī bhamarā yasmiṁ, tamīdisamambujaṁ kiṁ vā. Lolāni capalāni nayanāni yasmiṁ, tādisaṁ vā. Jina tavedaṁ mukhaṁ kinti mama cittaṁ dolāyate dolevācarati. Evaṁ pakkhadvayapariggahena saṁsayatīti attho. Iccayamīdisī saṁsayavesena ambujamukhānamopamāvagamā saṁsayopamā.",
  "anya-e0812n3:181": "199.‘‘Kiṁ vā’mbuje’’ccādi. Antobhantāli abbhantare bhamamānabhamaravantaṁ ambujaṁ kiṁ vā, tuyhaṁ lolanayanaṁ cañcalanettaṁ mukhaṁ kiṁ vāti mama cittaṁ dolāyate ubhayasambhamajananato dolā viya hoti. Iti ayaṁ evarūpā upamā saṁsayopamā dvinnaṁ sadisattassa saṁsayena pakāsitattā saṁsayopamā nāma hoti. Anto bhantā alī yasminti ca, lolāni nayanāni yasminti ca, dolā viya ācaratīti ca, saṁsayena vuttā upamāti ca viggaho. Ihāpi sadhammapakāsake saddantare asatipi yathāvuttavisesanadvayena visiṭṭhānaṁ dvinnaṁ ambujamukhānaṁ saṁsayanimitte tulyatte asati kathaṁ saṁsayo uppajjatīti iminā sāmatthiyeneva tulyadhammasambandho gamyate.",
  "anya-e0812n3:182": "200.",
  "anya-e0812n3:183": "Kiñci vatthuṁ padassetvā,",
  "anya-e0812n3:184": "Sadhammassā’bhidhānato;",
  "anya-e0812n3:185": "Sāmyappatītisabbhāvā,",
  "anya-e0812n3:186": "Pativatthūpamā yathā.",
  "anya-e0812n3:187": "200.‘‘Kiñci’’iccādi. Kiñci vatthumicchitaṁ sambuddhādikaṁ upadassetvā sadhammassa tena vatthunā kenaci ākārena sadisassa aññassa vatthuno abhidhānato sāmyassa tesaṁ dvinnaṁ sadisattassa patītiyā avasāyassa sambhāvā vijjamānattena pativatthūpamā vuccate. Pativatthunā tathāvidhenādhigatassa vatthuno tulyatā paṭipāditā. Yathetyudāharati.",
  "anya-e0812n3:188": "200.‘‘Kiñci’’ccādi. Kiñci vatthumicchitaṁ jinādikiñcipadatthaṁ upadassetvā paṭhamaṁ nidassetvā sadhammassa paṭipādanīyaatthena saha kiñci ākārena sadisabhāvassa kassaci vatthuno abhidhānato kathanato sāmyappatītisabbhāvā sadisatāsambandhino parijānanassa vijjamānattā pativatthūpamā vatthuno upaṭṭhitassa jinādipadatthassa tulyatthapakāsanato nāmena pativatthūpamā nāma. Samāno dhammo yassa vā pārijātādino iti ca, samānānaṁ tulyānaṁ upamānopameyyānaṁ bhāvoti ca, sāmyassa patīti ca, sāmyappatītiyā sabbhāvoti ca, pativatthunā vuttā upamāti ca vākyaṁ. Yathāti udāharati.",
  "anya-e0812n3:189": "201.",
  "anya-e0812n3:190": "Janesu jāyamānesu,",
  "anya-e0812n3:191": "Ne’kopi jinasādiso;",
  "anya-e0812n3:192": "Dutiyo nanu nattheva,",
  "anya-e0812n3:193": "Pārijātassa pādapo.",
  "anya-e0812n3:194": "201.‘‘Janesu’’ccādi. Jāyamānesu janesu majjhe ekopi jano guṇavā jinasādiso sammāsambuddhasamāno na vijjatītyekaṁ tāva vatthu upadassitaṁ, dutiyo iccādi pativatthūpamadassanaṁ, nanūtyanumatiyaṁ, pārijātassa dibbarukkhavisesassa dutiyo samāno pādapo nattheva. Pārijātoyeva rukkhajātīsu uttamo, tathā jino janesūti.",
  "anya-e0812n3:195": "201.‘‘Janesu’’ccādi. Jāyamānesu janesu ekopi jinasādiso sambuddhasadiso natthi, pārijātassa rukkhassa dutiyo tena samo dutiyo pādapo rukkho natthi eva nanu, nanūti anuññāyaṁ. Tena sabbaññuno aññena atulyabhāvaṁ anujānāti. Iha pārijātarukkhassa aññehi rukkhehi uttamattañca buddhassa aññesu sattesu uttamattañcāti idaṁ dvayaṁ upamānopameyyabhūtānaṁ dvinnaṁ vatthūnaṁ sāmyaṁ nāma, etaṁ sāmyaṁ vuttatthassa samatthanavasena pativatthubhūtapārijātassa rukkhehi asamānattakathaneneva jotitaṁ hoti.",
  "anya-e0812n3:196": "202.",
  "anya-e0812n3:197": "Vākyattheneva vākyattho,",
  "anya-e0812n3:198": "Yadi kocyu’pamīyate;",
  "anya-e0812n3:199": "Ivayuttaviyuttattā,",
  "anya-e0812n3:200": "Sā vākyatthopamā dvidhā.",
  "anya-e0812n3:201": "202. Vākyatthavisayopamaṁ dasseti ‘‘vākyatthenevi’’ccādinā. Vākyattho kriyākārakasambandhaviseso, teneva, na padatthamattena vākyattho vuttalakkhaṇo koci vattumicchito koci yadi upamīyate sadiso kathyate, sā vākyatthopamā dvidhā bhijjate. Kathaṁ? Yuttā ca viyuttā ca yuttaviyuttā, ivena atthaniddesoyaṁ yuttaviyuttā upamā, tassā bhāvā kāraṇā dvidhāti adhikataṁ.",
  "anya-e0812n3:202": "202. Idāni vākyatthavisayopamaṁ dasseti ‘‘vākyatthe’’ccādinā. Vākyattheneva kriyākārakasambandhavisesasaṅkhatasamudāyabhūtena vākyatthena koci vattumicchito yo koci vākyattho vuttalakkhaṇo yadi upamīyate sadisabhāvena kathīyate, sā upamā vākyatthopamā nāma hoti. Ivayuttaviyuttattā ivayuttaviyuttavasena dvidhā dvippakārā. Ettha ‘‘ivā’’ti ivādīnamatthassa gahitattā ivasaddopi tappariyāyasaddāpi gayhante.",
  "anya-e0812n3:203": "Ivayutta",
  "anya-e0812n3:204": "203.",
  "anya-e0812n3:205": "Jino saṁklesatattānaṁ,",
  "anya-e0812n3:206": "Āvibhūto janāna’yaṁ;",
  "anya-e0812n3:207": "Ghammasantāpatattānaṁ,",
  "anya-e0812n3:208": "Ghammakāle’mbudo viya.",
  "anya-e0812n3:209": "203. Udāharati ‘‘jino’’iccādi. Saṁklesehi dasavidhehi tattānaṁ santāpaṁ anuppattānaṁ janānaṁ ayaṁ jino sammāsambuddho āvibhūto katakiccattā sammāsambodhādhigamena loke pātubhūto. Ekaṁ tāva vākyamupameyyabhūtaṁ. Kimivetyāha ‘‘ghamme’’ccādi. Ghammasantāpena tattānaṁ janānaṁ ghammakāle gimhānasamaye ambudo megho viyāti dutiyavākyamupamānabhūtamityayamivayuttā vākyatthopamā. Ettha pubbuttaravākyatthānaṁ visesyavisesanabhāvo ekavākyatthattāva veditabbo. Evamuparipi.",
  "anya-e0812n3:210": "203. Udāharati ‘‘jino’’ccādinā. Ayaṁ jino eso jitapañcamāro satthā saṁklesatattānaṁ anekappakāra kilesasantāpatattānaṁ janānaṁ āvibhūto katakicco hutvā sabbaññutaññāṇādhigamena loke upaṭṭhito. Kena santattassa kassaci kimiveti ce? Ghammasantāpatattānaṁ janānaṁ ghammakāle gimhasamaye ambudoviya megho iva. Iha uttaravākyattho bhedakattā visesanaṁ hoti, pubbavākyattho pana bhedyattā visesyo hoti. Evaṁ vākyabhede satipi vākyattho ekoveti daṭṭhabbo. Evamuttaratrāpi. Uttaravākye ivasaddo tasmiṁyeva guṇaguṇīpadatthānaṁ sadisattaṁ dīpeti, pubbavākye guṇaguṇīnaṁ sadisattaṁ pana uttaravākyatthassa pubbavākyena samānattaṁ vinā aññathānupapattiyā ñāyati. Saṁklesehi tattāti ca, ghammo eva santāpoti ca, tena tattāti ca, ghammo eva kāloti ca vākyaṁ.",
  "anya-e0812n3:211": "Ivaviyutta",
  "anya-e0812n3:212": "204.",
  "anya-e0812n3:213": "Munindānana’mābhāti, vilāsekamanoharaṁ;",
  "anya-e0812n3:214": "Uddhaṁ samuggatassāpi, kiṁ te canda vijambhanā.",
  "anya-e0812n3:215": "204. Dutiyamāha ‘‘muninda’’iccādinā. Vilāsena ekamatulyaṁ manoharaṁ dutiyassa tādisassābhāvato munindānanaṁ ābhāti atisayena sobhateti ekaṁ tāva vākyamupameyyabhūtaṁ. Bho canda uddhaṁ gaganatalaṁ samuggatassāpi abbhuṭṭhitassāpi te tava vijambhanā sāhaṁkāraparibbhamanena kiṁ payojanaṁ na kiṁpi, taṁsadisasobhāsampattiyābhāvato. Asadisattaṁ munindānanassa tassa tatopi uddhamuggacchato vilāsamattameva piyāsamattameva (ka.) phalasambhavatoti dutiyavākyamupamānabhūtaṁ. Tathā hettha sabbathā sadisatāpatītiyā kariyamānānamuggamanavijambhanānaṁ paṭikkhepena kathañcipi mukhacandānaṁ sādhammapatīti upamāvagamoti ayamivaviyuttavākyatthopamā.",
  "anya-e0812n3:216": "204. Idāni ivaviyuttavākyatthopamaṁyeva udāharati ‘‘munindānani’’ccādinā. Vilāsekamanoharaṁ līlāya atulyaṁ tatoyeva manoharaṁ munindānanaṁ sabbaññuno vadanaṁ ābhāti atidibbati, tasmā he canda uddhaṁ uccaṁ nabhaṁ samuggatassāpi te tuyhaṁ vijambhanā ahaṁkārena paribbhamanena kiṁ payojanaṁ. Iha pubbavākyatthassa uttaravākyattho ivaviyuttopamā nāma hoti. Tathā hi ‘‘sabbathā mukhena sadiso bhavāmī’’ti mānaṁ karontassa candassa gaganatalārohopi vijambhanañceti imesaṁ dvinnaṁ paṭikkhepena mukhacandānaṁ vilāsekamanoharattaṁ kantimattasaṅkhātasadisattaṁ ivādīnamabhāvepi viññāyatīti katvā uttaravākyattho pubbavākyatthassa upamā ca visesanañca hoti. Vilāsena ekamatulyanti ca, tañca taṁ manoharañcāti ca viggaho. Apisaddo sambhāvanattho.",
  "anya-e0812n3:217": "205.",
  "anya-e0812n3:218": "Samubbejeti dhīmantaṁ, bhinnaliṅgādikaṁ tu yaṁ;",
  "anya-e0812n3:219": "Upamādūsanāyā’la-metaṁ katthaci taṁ yathā.",
  "anya-e0812n3:220": "205. Dosaparicchede duṭṭhālaṅkatītimupamālaṅkāradūsanaṁ dassetumāha ‘‘samubbejeti’’ccādi. Yaṁ bhinnaliṅgādikaṁ tu, ādisaddena bhinnavacanahīnatāadhikatādīnaṁ pariggaho. Tusaddo atthajotako, tathāpīti attho. Dhīmantaṁ medhāviṁ samubbejeti na pīṇeti, etaṁ bhinnaliṅgadikaṁ katthaci na sabbattha upamādūsanāya virodhatthaṁ alaṁ samatthaṁ. ‘‘Taṁ yathe’’ti udāharati.",
  "anya-e0812n3:221": "205. Dosaparicchede dosānamanuddesāvasāne niddiṭṭhāya duṭṭhālaṅkatiyā dassetabbaudāharaṇe –",
  "anya-e0812n3:222": "‘‘Duṭṭhālaṅkaraṇaṁ tetaṁ, yatthālaṅkāradūsanaṁ;",
  "anya-e0812n3:223": "Tassālaṅkāraniddese, rūpamāvibhavissatī’’ti.",
  "anya-e0812n3:224": "Katapaṭiññānusārena idāni dassetumāha ‘‘samubbejeti’’ccādi. Yaṁ bhinnaliṅgādikaṁ tu vakkhamānaṁ yaṁ bhinnaliṅgavacanādikaṁ pana dhīmantaṁ paññavantaṁ kaviṁ samubbejeti ‘‘evaṁ nāma vattabbaṁ siyā’’ti ubbegaṁ janeti, etaṁ bhinnaliṅgādikaṁ upamādūsanāya yathāvuttaupamāvināsanatthaṁ katthaci ‘‘itthīvāyaṁ jano yāti’’iccādivattabbavisayato aññattha alaṁ samatthaṁ. ‘‘Taṁ yathā’’ti udāharati. Bhinnaṁ visadisañca taṁ liṅgañceti ca, taṁ ādi yassa visadisavacanādinoti ca, upamāya dūsanamiti ca vākyaṁ.",
  "anya-e0812n3:225": "206.",
  "anya-e0812n3:226": "Haṁsīvā’yaṁ sasī bhinna-",
  "anya-e0812n3:227": "Liṅgā’kāsaṁ sarāniva;",
  "anya-e0812n3:228": "Vijātivacanā hīnā,",
  "anya-e0812n3:229": "Sā’va bhatto bhaṭo’dhipe.",
  "anya-e0812n3:230": "206.‘‘Haṁsīvāya’’nti ayaṁ sasī cando haṁsīva haṁsīsadiso. Bhinnaliṅgā bhinnaliṅgopamā. ‘‘Ākāsaṁ sarānivā’’ti vijātivacanā visadisavacanopamā. ‘‘Bhaṭo adhipe sāmini sāva bhatto’’ti hīnā hīnopamā kukkurassa hīnena jātyādinā adhikassa upamitattā.",
  "anya-e0812n3:231": "206.‘‘Haṁsi’’ccādi. Ayaṁ sasī cando haṁsī iva haṁsidhenūva hoti. Iccādikopamā bhinnaliṅgā upameyyato bhinnaliṅgattā bhinnaliṅgopamā nāma hoti. Ākāsaṁ nabhaṁ sarānivāti ayaṁ vijātivacanā upameyyena visadisavacanattā vijātivacanopamā nāma hoti. Adhipe sāmini bhaṭo sevako sāva sunakho iva bhattoti ayaṁ hīnā jātihīnena sunakhena uttamassa purisassa upamitattā hīnopamā nāma hoti. Bhinnaṁ liṅgametissāti ca, vividhā jāti sabhāvo asseti ca, vijāti vacanaṁ assā upamāyāti ca viggaho.",
  "anya-e0812n3:232": "207.",
  "anya-e0812n3:233": "Khajjoto bhānumālīva,",
  "anya-e0812n3:234": "Vibhātītyadhikopamā;",
  "anya-e0812n3:235": "Aphuṭṭhatthā balambhodhi,",
  "anya-e0812n3:236": "Sāgaro viya saṁkhubhi.",
  "anya-e0812n3:237": "207.‘‘Khajjoto’’iccādi. Khajjoto bhānumālīva sūriyo viya vibhātītyadhikopamā adhikena hīnassa upamitattā. Balambhodhi senāsāgaro sāgaro viya saṁkhubhīti aphuṭṭhatthopamā ‘‘balambhodhī’’ti rūpakena senāya mahantattāvagamato puna ‘‘sāgaro viyā’’ti upamāya kassaci visesatthassa asaṁphuṭṭhattā.",
  "anya-e0812n3:238": "207.‘‘Khajjoto’’ccādi. ‘‘Khajjoto bhānumālīva vibhātī’’ti ayaṁ adhikopamā adhikāya upamāya upamitattā adhikopamā nāma hoti. ‘‘Balambhodhi senāsamuddo sāgaro viya saṁkhubhī’’ti ayaṁ aphuṭṭhatthā senāya mahattaṁ ‘‘balambhodhī’’ti tirobhūtaupamāyeva avagataṁ, tasmā puna ‘‘sāgaro viyā’’ti upamāya phusitabbatthassābhāvā aphuṭṭhatthopamā nāma hoti. Aphuṭṭho attho etissāti ca, balaṁ eva ambhodhīti ca vākyaṁ.",
  "anya-e0812n3:239": "208.",
  "anya-e0812n3:240": "Cande kalaṅko bhiṅgove-",
  "anya-e0812n3:241": "Tyu’pamāpekkhinī ayaṁ;",
  "anya-e0812n3:242": "Khaṇḍitā keravākāro,",
  "anya-e0812n3:243": "Sakalaṅko nisākaro.",
  "anya-e0812n3:244": "208.‘‘Cande’’iccādi. Kalaṅko bhiṅgo viyātyayamupamā ‘‘cande kusumagacchasadise’’ ityupamantaramapekkhateti yato cande bhiṅgo na sambhavati, pupphagacche tu sambhavatīti ayamupamā upamāpekkhinī. Sakalaṅko sasalakkhaṇo nisākaro cando keravākāro kumudasannibhoti khaṇḍitopamā keravassa antokaṇhattaṁ paṭipādetuṁ ‘‘sabhiṅgakeravākāro’’ti vattabbattā.",
  "anya-e0812n3:245": "208.‘‘Cande’’ccādi. ‘‘Cande kalaṅko bhiṅgo ivā’’ti ayaṁ upamāpekkhinī candassaupamābhūtapupphagacchakādiapekkhanato upamāpekkhinī nāma hoti. Cande bhiṅgapavattiyā abhāvato tassa visayabhūtapupphagacchakādi candassa upamattena gahetvā avuttattā duṭṭhāti adhippāyo. Sakalaṅko kalaṅkasahito nisākaro cando keravākāro kumudasadisoti ayaṁ khaṇḍitā candagataṁ kaṇhattaṁ pakāsetuṁ ‘‘sabhiṅgakeravākāro’’ti vattabbe bhiṅgopamābhāvassa khaṇḍitattā khaṇḍitopamā nāma hoti. Upamaṁ apekkhatīti ca, khaṇḍaṁ itā gatāti ca, khaṇḍena itā yuttā vāti ca, keravassākāro asseti ca, saha kalaṅkena vattatīti ca vākyaṁ.",
  "anya-e0812n3:246": "209.",
  "anya-e0812n3:247": "Iccevamādirūpesu, bhavanti vigatādarā;",
  "anya-e0812n3:248": "Karonti cā’daraṁ dhīrā, payoge kvacideva tu.",
  "anya-e0812n3:249": "209. Vuttaṁ nigameti ‘‘icceva’’mādinā. Rūpesu payogesu. Vigato apagato ādaro sambhāvanā yesaṁ tathā bhavanti. Kiṁ bhinnaliṅgādikaṁ niyamenānādaraṇīyameva, aniyameneti niyameneti (ka.) ce gayhūpagampi atthīti āha ‘‘karonti’’ccādiṁ. Kvacideva tu payoge dhīrā kavayo ādaraṁ karonti cāti. Casaddo vattabbantaratthaṁ samuccinoti.",
  "anya-e0812n3:250": "209.‘‘Icce’’ccādi. Iti anantaraṁ niddiṭṭhesu evamādirūpesu payogesu dhīrā vigatādarā bhavanti. Imeyeva dhīrā kvacideva tu payoge bhinnaliṅgādike ādaraṁ karonti ca. Iti evaṁ ayaṁ pakāro ādi yesamiti ca, tāni ca tāni rūpāni ceti ca, vigato ādaro yesamiti ca viggaho. Casaddo vākyantarasamuccaye. Tasmā vigatādaratthena aññamādarakaraṇaṁ vuccamānakathāsantatiṁ ākaḍḍhati.",
  "anya-e0812n3:251": "210.",
  "anya-e0812n3:252": "Itthīvā’yaṁ jano yāti,",
  "anya-e0812n3:253": "Vadatyesā pumā viya;",
  "anya-e0812n3:254": "Piyo pāṇā ivā’yaṁ me,",
  "anya-e0812n3:255": "Vijjā dhanamiva’ccitā.",
  "anya-e0812n3:256": "210. Udāharati ‘‘itthi’’ccādi. Ayaṁ jano itthīva yāti kriyānuvattito. Esā itthī pumāva puriso viya vadati tādisassa pāgabbhiyayogato. Ettha liṅganānattamupamānopameyyānaṁ. Ayamicchito koci me pāṇā iva piyo iṭṭho, vijjā byākaraṇādayo dhanamiva accitā rāsikatāti vacanabhedo.",
  "anya-e0812n3:257": "210. Idāni bhinnaliṅgānaṁ gahetabbavisayaṁ dasseti ‘‘itthīvā’ya’’miccādinā. Ayaṁ jano itthīva avisadagamanena mahilā viya yāti. Esā itthī pumā viya tādisapāgabbhiyayuttattā puriso viya vadatīti. Iha dvinnaṁ upamānopameyyānaṁ liṅgabhede satipi kavayo ādaraṁ karonti. Ayaṁ puriso me mama pāṇā ivapāṇā iva jīvo iva (ka.) āyavova piyo. Accitā sañcitā vijjā byākaraṇanighaṇṭuādayo dhanamiva hontīti. Ettha upamānopameyyānaṁ vacanato visesatte satipi iṭṭhameva.",
  "anya-e0812n3:258": "211.",
  "anya-e0812n3:259": "Bhavaṁ viya mahīpāla, devarājā virājate;",
  "anya-e0812n3:260": "Ala’maṁsumato kacchaṁ, tejasā rohituṁ ayaṁ.",
  "anya-e0812n3:261": "211. Hīnādhikamuttamudāharaṇamāha ‘‘bhavaṁ viyi’’ccādi. Mahīpāletyāmantanaṁ, devarājā bhavaṁ viya virājate. Iti hīnenāpi hoti. Evaṁvidhe samucite visaye liṅgavacanabhedādikaṁ nopamaṁ dūsetīti dassetīti (ka.).",
  "anya-e0812n3:262": "211.‘‘Bhava’’miccādi. Mahīpāla bho rāja, devarājā sakko devarājā bhavaṁ viya virājateti. Ettha sakkamupādāya ‘‘bhavaṁ viyā’’ti hīnattepi iṭṭhameva. Ayaṁ rājā aṁsumato sūriyassa kacchaṁ padaviṁ tejasā ārohituṁ pattuṁ alaṁ samatthoti. Ettha tejasā adhikopi sūriyo upamābhūto iṭṭhova, ‘‘kacchaṁ ārohitu’’nti ivasaddapariyāyo. Īdisaṁ bhinnaliṅgādikopamādikaṁ upamādūsanaṁ na karoti.",
  "anya-e0812n3:263": "212.",
  "anya-e0812n3:264": "Upamānopameyyānaṁ, abhedassa nirūpanā;",
  "anya-e0812n3:265": "Upamevaupamāva (sī. ka.)tirobhūta-bhedā rūpakamuccate.",
  "anya-e0812n3:266": "212. Rūpakaṁ nirūpayati ‘‘upamāne’’ccādinā. Upamānopameyyānaṁ yathāvuttānaṁ abhedassa nānattābhāvassa nirūpanā āropanena upamānopameyyānamabhedaṁ rūpayati dassetīti rūpakamuccate. Upamānassa upamānopameyyānamabhedāropanena tirobhūto apākaṭo bhedo nānattaṁ yassāti tādisī upameva yathāvuttalakkhaṇā rūpakamuccate ‘‘rūpaka’’nti. ‘‘Padambuja’’nti ettha padameva ambujasadisattā ambujaṁ rupyate. Ityupameyyopamānabhūtānaṁ padambujānamabhedāropanena upamānopameyyagatasādhammasaṅkhātāyapi upamāya bhedo vijjamānopi tirohito. Na tu āvibhūto abbhuto (ka.) ‘‘padaṁ ambujamive’’ti. Sā copamā tathāvidhā upamānopameyyānamabhedamāyāti nāmāti rūpakamuccateti adhippāyo.",
  "anya-e0812n3:267": "212. Idāni uddiṭṭhakkamena rūpakālaṅkāraṁ dasseti ‘‘upamāno’’ccādinā. Upamānopameyyānaṁ anantaraniddiṭṭhaupamānopameyyānaṁ abhedassa sabhāvato bhede satipi vibhūtasadisattaṁ nissāya ‘‘so eso, eso so’’ti vattārehi parikappitassa abhedassa nirūpanā upamānopameyyapadatthesu buddhiyā āropanaṁ nissāya tirobhūtabhedā ‘‘padaṁ ambujamivā’’ti evaṁ pākaṭanānattaṁ vinā ‘‘padambuja’’nti tirohitabhedā upameva padatthānaṁ sādhammasaṅkhātā upamā eva rūpakaṁ iti vuccate. Vibhūtasadisattaṁ nissāya upamānopameyyavatthūni abhedena gayhanti. Tesamabhedaggahaṇeneva te nissāya pavattamānabhinnasādhammasaṅkhātāya upamāyapi bhedo tirohito hoti. Evaṁ tirobhūtanānattavantasādhammasaṅkhātā upamā eva vatthūnamabhedaṁ dīpetīti rūpakaṁ nāma hotīti adhippāyo. Tirobhūto bhedo yasseti ca, abhedaṁ rūpayati pakāsetīti ca vākyaṁ.",
  "anya-e0812n3:268": "213.",
  "anya-e0812n3:269": "Asesavatthuvisayaṁ, ekadesavivatti ca;",
  "anya-e0812n3:270": "Taṁ dvidhā puna paccekaṁ, samāsādivasā tidhā.",
  "anya-e0812n3:271": "213. Tassa bhedaṁ niddisati ‘‘asesa’’iccādinā. Asesavatthu visayo yassa taṁ tathāvidhañca, ekadese avayave vivattatīti ekadesavivatti ceti taṁ rūpakaṁ dvidhā, puna paccekaṁ visuṁ visuṁ samāsādivasā upamānopameyyānaṁ katasamāsattā samāsarūpaka asamāsarūpaka samāsāsamāsarūpakavasena tidhā siyā.",
  "anya-e0812n3:272": "213.‘‘Asesi’’ccādi. Taṁ rūpakaṁ asesavatthuvisayaṁ ekadesavivatti cāti dvidhā hoti, puna paccekaṁ taṁ dvayampi samāsādivasā samāsarūpakaṁ asamāsarūpakaṁ samāsāsamāsarūpakañceti imesaṁ bhedena tidhā hoti. Asesaṁ vatthu visayo asseti ca, ekadese vivattatīti ca, ekaṁ ekaṁ patīti ca, samāso samāsarūpakaṁ ādi yesamiti ca, tesaṁ vaso bhedoti ca, tīhi pakārehīti ca viggaho.",
  "anya-e0812n3:273": "Asesavatthuvisayasamāsa",
  "anya-e0812n3:274": "214.",
  "anya-e0812n3:275": "Aṅgulīdalasaṁsobhiṁ, nakhadīdhitikesaraṁ;",
  "anya-e0812n3:276": "Sirasā na piḷandhanti, ke munindapadambujaṁ.",
  "anya-e0812n3:277": "214. Udāharati ‘‘aṅguli’’ccādi. Aṅgulīhiyeva upamānagammattā siniddhatambāhi dalehi pattehi saṁsobhiṁ accantaṁ virocamānaṁ nakhānaṁ dīdhitiyo kiraṇā eva kesarāni yattha tādisaṁ munindassa padameva ambujaṁ sirasā muddhanā ke nāma janā na piḷandhanti pasādhanavasena na dhārentīti. Idamasesavatthuvisayaṁ samāsarūpakaṁ aṅgino padassa aṅgānamaṅgulyādīnamasesānaṁ rūpanato. Evamuparipi yathāyogaṁ.",
  "anya-e0812n3:278": "214. Idāni udāharati ‘‘aṅguli’’ccādi. Aṅgulīdalasaṁsobhiṁ aṅgulisaṅkhatehi pattehi saṁsobhiṁ nakhadīdhitikesaraṁ nakharaṁsisaṅkhatakesaraṁ munindapadambujaṁ sirasā ke na piḷandhanti. Visesyabhūtaṁ caraṇaṁ visesanabhūtā aṅgulī nakhadīdhiti ceti imesaṁ upamābhūtehi ambujadalakesarehi abhedakappanāya ekattaṁ gahetvā samāseneva niddiṭṭhattā idaṁ asesavatthuvisayasamāsarūpakaṁ nāma. Aṅguliyo eva dalānīti ca, tehi saṁsobhīti ca, nakhesu dīdhitiyoti ca, tā eva kesarāni asseti ca vākyaṁ.",
  "anya-e0812n3:279": "Asesavatthuvisayaasamāsa",
  "anya-e0812n3:280": "215.",
  "anya-e0812n3:281": "Ratanāni guṇā bhūrī, karuṇā sītalaṁ jalaṁ;",
  "anya-e0812n3:282": "Gambhīrattamagādhattaṁ, paccakkho’yaṁ jino’mbudhi.",
  "anya-e0812n3:283": "215.‘‘Ratanāni’’iccādi. Ayaṁ jino sammāsambuddho, paccakkho na parokkho amhākaṁ ambudhi sāgaro. Kathaṁ? Ye tassa bhūrī bahavo guṇā mettādayo, te ratanāni atulyadullabhadassanādisādhammena. Yā tassa karuṇā, sā sītalaṁ jalaṁ sakalajanasantāpāpahattasādhammena. Yaṁ tassa gambhīrattamanuttānatā lābhādīsu, taṁ agādhattamakalalambhaso ambudhiṭṭhatāsādhammenāti idamasesavatthuvisayaṁ asamāsarūpakaṁ.",
  "anya-e0812n3:284": "215.‘‘Ratanāni’’ccādi. Ayaṁ jino amhākaṁ paccakkho ambudhi sāgaro, tathā hi tassa bhūrī guṇā sīlasamādhiādayo ratanāni cittīkatādisādhammato ratanāneva, karuṇā anaññasādhāraṇakaruṇā sītalaṁ jalaṁ santāpavinodanasādhammena sītalajalameva hoti, gambhīrattaṁ lābhālābhādīsu ekākāratā agādhattaṁ gambhīratā eva hoti. Idaṁ asesavatthuvisayaasamāsarūpakaṁ. ‘‘Bhūrī’’ti abyayaṁ.",
  "anya-e0812n3:285": "Asesavatthuvisayamissaka",
  "anya-e0812n3:286": "216.",
  "anya-e0812n3:287": "Candikā mandahāsā te, muninda vadaninduno;",
  "anya-e0812n3:288": "Pabodhayatya’yaṁ sādhu-manokumudakānanaṁ.",
  "anya-e0812n3:289": "216.‘‘Candikā’’iccādi. ‘‘Muninda’’iccāmantanaṁ, te vadanameva indu vadaninduno iti samāsarūpakaṁ, ayaṁ mandahāsā candikā candakantiyo, asamāsarūpakaṁ. Sādhūnaṁ manāniyeva kumudāni keravāni, samāsarūpakaṁ. Tesaṁ kānanaṁ vanaṁ, pabodhayati vikāsayatīti idaṁ samāsāsamāsarūpakaṁ.",
  "anya-e0812n3:290": "216.‘‘Candi’’ccādi. He munindate tuyhaṁ vadaninduno mukhacandassa mandahāsā mandamihitabhūtā candikā candakantiyo, ‘‘aya’’nti jātyekavacanena mandahāsacandikā niddiṭṭhā. Atha vā ayaṁ vadanindu. Sādhumanokumudakānanaṁ sappurisānaṁ cittasaṅkhātakeravakānanaṁ pabodhayati vikāsayati. ‘‘Candikā mandahāsā’’ti asamāsarūpakaṁ. ‘‘Vadaninduno’’ti ca ‘‘manokumudakānana’’nti ca samāsarūpakaṁ. Tasmā idaṁ asesavatthuvisayasamāsāsamāsarūpakaṁ. Mandā ca te hāsā cāti ca, vadanameva indūti ca, sādhūnaṁ manānīti ca, tāniyeva kumudānīti ca, tesaṁ kānanamiti ca viggaho.",
  "anya-e0812n3:291": "217.",
  "anya-e0812n3:292": "Asesavatthuvisaye, pabhedo rūpake ayaṁ;",
  "anya-e0812n3:293": "Ekadesavivattimhi, bhedo dāni pavuccati.",
  "anya-e0812n3:294": "217. Nigamayati ‘‘asesi’’ccādinā. Dutiyassa pabhedaṁ vattuṁ paṭijānāti ‘‘eki’’ccādinā.",
  "anya-e0812n3:295": "217.‘‘Asese’’ccādi. Asesavatthuvisaye rūpake ayaṁ ‘‘aṅgulīdalasaṁsobhiṁ’’iccādikaṁ udāharaṇattayaṁ pabhedo hoti. Idāni ekadesavivattimhi rūpake bhedo viseso pavuccati.",
  "anya-e0812n3:296": "Ekadesavivattisamāsa",
  "anya-e0812n3:297": "218.",
  "anya-e0812n3:298": "Vilāsahāsakusumaṁ, rucirādharapallavaṁ;",
  "anya-e0812n3:299": "Sukhaṁ ke vā na vindanti, passantā munino mukhaṁ.",
  "anya-e0812n3:300": "218.‘‘Vilāsa’’iccādi. Vilāsena yutto hāsoyeva kusumaṁ yassa. Ruciro manuñño adharoyeva pallavo yassa. Tādisaṁ munino mukhaṁ passantā ke nāma janā sukhaṁ na vindanti sabbepīti. Idaṁ aṅgāni hāsādīni rūpayitvā mukhamaṅgi na rūpitanti ekadesavivattisamāsarūpakaṁ. Evaṁ uparipi yathāyogaṁ.",
  "anya-e0812n3:301": "218.‘‘Vilāsi’’ccādi. Vilāsahāsakusumaṁ līlāyuttahāsasaṅkhatapupphaṁ rucirādharapallavaṁ manuññaadharasaṅkhātakisalayaṁ munino mukhaṁ passantā ke vā ke nāma janā sukhaṁ na vindanti pītisukhaṁ nānubhonti, anubhavanteva. Visesanabhūtānaṁ hāsaadharānaṁ upamābhūtakusumapallavehi abhedaṁ dassetvā visesyabhūtassa mukhassa aññataraupamāvatthunā abhedena avuttattā abhedāropanaṁ ekadeseyeva vivattīti idaṁ ekadesavivattisamāsarūpakaṁ. Vilāsena yutto hāsoti ca, soyeva kusumaṁ asseti ca, ruciro ca so adharo ceti ca, soyeva pallavo asseti ca vākyaṁ.",
  "anya-e0812n3:302": "Ekadesavivattiasamāsa",
  "anya-e0812n3:303": "219.",
  "anya-e0812n3:304": "Pādadvandaṁ munindassa, dadātu vijayaṁ tava;",
  "anya-e0812n3:305": "Nakharaṁsī paraṁ kantā, yassa pāpajayaddhajā.",
  "anya-e0812n3:306": "219.‘‘Pāda’’iccādi. Munindassa vijayino pādadvandaṁ tava vijayaṁ paṭipakkhaparābhavaṁ dadātu. Kīdisaṁ? Yassa paramaccantaṁ kantā manuññā nakharaṁsī pāpānaṁ lobhādīnaṁ jaye ussitā dhajā ketavoti. Idamekadesavivattiasamāsarūpakaṁ.",
  "anya-e0812n3:307": "219.‘‘Pāde’’ccādi.Yassa sambuddhassa paraṁ atisayena kantā manuññā nakharaṁsī caraṇanakhakantiyo pāpajayaddhajā pāpavijaye ussāpitadhajāyeva honti, tassa munindassa pādadvandaṁ caraṇayugaḷaṁ tava tuyhaṁ vijayaṁ paṭipakkhaparābhavaṁ dadātūti. Nakharaṁsīnaṁ upamābhūtadhajehi abhedamāropetvā ‘‘pādadvanda’’miti anirūpitattā ekadesavivattiasamāsarūpakaṁ nāma. Pāpānaṁ jayoti ca, tasmiṁ dhajāti ca viggaho.",
  "anya-e0812n3:308": "Ekadesavivattimissaka",
  "anya-e0812n3:309": "220.",
  "anya-e0812n3:310": "Sunimmalakapolassa, munindavadaninduno;",
  "anya-e0812n3:311": "Sādhuppabuddhahadayaṁ, jātaṁ keravakānanaṁ.",
  "anya-e0812n3:312": "220.‘‘Sunimmala’’iccādi. Sunimmalo kapolo yassa, tassa munindavadaninduno sādhūnaṁ pabuddhaṁ dhammāvabodhavasena vikasitaṁ hadayaṁ cittaṁ keravakānanaṁ jātanti ekadesavivattisamāsāsamāsarūpakaṁ.",
  "anya-e0812n3:313": "220.‘‘Sunimmali’’ccādi. Sunimmalakapolassa munindavadaninduno sādhuppabuddhahadayaṁ sajjanānaṁ catusaccāvabodhena pasannamānasaṁ keravakānanaṁ kumudavanaṁ jātanti. Vadanahadayānaṁ upamābhūtehi indukeravehi abhedāropanaṁ katvā kapolassa maṇḍalādīhi upamāvisesehi anirūpitattā ekadesavivattisamāsāsamāsarūpakaṁ. Ettha samāso nāma vadanindūnameva. Asamāso nāma hadayakeravānamevāti. Tathā hi rūpakavisaye samāsāsamāsattaṁ upamānopameyyapadānaṁ dvinnamevāti. Suṭṭhu nimmaloti ca, so kapolo assāti ca, munindavadanameva indūti ca, pabuddhañca taṁ hadayañcāti ca, sādhūnaṁ pabuddhahadayamiti ca, keravānaṁ kānanamiti ca vākyaṁ.",
  "anya-e0812n3:314": "221.",
  "anya-e0812n3:315": "Rūpakāni bahūnyeva, yuttāyuttādibhedato;",
  "anya-e0812n3:316": "Visuṁ na tāni vuttāni, etthe’va’ntogadhāni’ti.",
  "anya-e0812n3:317": "221.",
  "anya-e0812n3:318": " Ettakoyeva kiṁ rūpakabhedoti āha",
  "anya-e0812n3:319": "‘‘Rūpakāni’’ccādi; Subodhaṁ; Tattha –",
  "anya-e0812n3:320": "‘‘Sitapupphujjalaṁ lola-nettabhiṅgaṁ tavānanaṁ;",
  "anya-e0812n3:321": "Kassa nāma mano dhīra, nākaḍḍhati manohara’’nti.",
  "anya-e0812n3:322": "Yuttarūpakaṁ yuttattā pupphabhiṅgānaṁ, tadanusārena ayuttarūpakādipi viññeyyanti.",
  "anya-e0812n3:323": "221. Rūpakāni punapi santīti dassetumāha ‘‘rūpakāni’’ccādi. Rūpakāni yuttāyuttādibhedato yuttarūpakaayuttarūpakādibhedena bahūni eva honti, tāni rūpakāni ettheva rūpake antogadhāni. Iti tasmā kāraṇā tāni visuṁ na vuttāni. Anto majjhe gadhāni pavattānīti viggaho.",
  "anya-e0812n3:324": "‘‘Sitapupphujjalaṁ lola-nettabhiṅgaṁ tavānanaṁ;",
  "anya-e0812n3:325": "Kassa nāma mano dhīra, nākaḍḍhati manohara’’nti.",
  "anya-e0812n3:326": "Ettha pupphabhiṅgānaṁ aññamaññayuttattā yuttarūpakaṁ nāma.",
  "anya-e0812n3:327": "He dhīra sitapupphujjalaṁ mandahasitasaṅkhātehi kusumehi vijotantaṁ lolanettabhiṅgaṁ manoharaṁ tavānanaṁ kassa nāma mano nākaḍḍhatīti. Imassa paṭipakkhato ayuttarūpakaṁ veditabbaṁ.",
  "anya-e0812n3:328": "222.",
  "anya-e0812n3:329": "Candimā’kāsapaduma-miccetaṁ khaṇḍarūpakaṁ;",
  "anya-e0812n3:330": "Duṭṭha’mambhoruhavanaṁ, nettāni’ccādi sundaraṁ.",
  "anya-e0812n3:331": "222. Rūpakassa virodhāvirodho upamāyamivo’hituṁ sakkāti upalakkheti ‘‘candimā’’iccādinā. Ettha ākāsassa taḷāke rūpite candassa padumattaṁ rūpakaṁ yuttanti etaṁ khaṇḍarūpakaṁ duṭṭhaṁ, ‘‘ambhoruhavanaṁ nettāni’’ccādi tu vacanabhedepi sundaraṁ.",
  "anya-e0812n3:332": "222. Rūpake dosādosaṁ upamāyaṁ viya parikappetvā gahetabbanti upadisanto āha ‘‘candimi’’ccādi. ‘‘Candimā cando ākāsapaduma’’nti etaṁ khaṇḍarūpakaṁ ākāsassa taḷākattena anirūpitattā khaṇḍarūpakaṁ nāma. Duṭṭhaṁ khaṇḍitopamā viya dosaduṭṭhaṁ nāma. ‘‘Ambhoruhavanaṁ nīluppalavanaṁ nettānī’’tiādikaṁ upamānopameyyānaṁ vacananānattepi sundarameva.",
  "anya-e0812n3:333": "223.",
  "anya-e0812n3:334": "Pariyanto vikappānaṁ, rūpakasso’pamāya ca;",
  "anya-e0812n3:335": "Natthi yaṁ tena viññeyyaṁ, avutta’manumānato.",
  "anya-e0812n3:336": "223. Kimettakā evopamārūpakabhedā? Neti paridīpento avuttaṁ atidisati ‘‘pariyanto’’iccādinā. Rūpakassa upamāya ca vikappānaṁ pabhedānaṁ pariyanto avasānaṁ natthi yaṁ yasmā kāraṇā, tena kāraṇena avuttaṁ ihānupātaṁ vikappajātaṁ sabbavikappabyāpakasāmaññalakkhaṇānugatarūpakavikappānusārena viññeyyaṁ. Kasmā? Anumānato yathāvuttavikappasaṅkhātaliṅgato avuttasesarūpakāvagamasaṅkhātena anumānañāṇenāti attho.",
  "anya-e0812n3:337": "223. Idāni imesameva upamārūpakānaṁ avuttānantabhedo vuttānusāreneva ñātabboti dassetumāha ‘‘pariyanto’’iccādi. Rūpakassa ca rūpakālaṅkārassa ca upamāya ca upamālaṅkārassa ca vikappānaṁ vividhākārena kappitapakkhānaṁ pariyanto koṭi yaṁ yasmā natthi, tena kāraṇena avuttaṁ imasmiṁ subodhālaṅkāre avuttapakkhaṁ samūhaṁ anumānato anumānañāṇena viññeyyanti. Upamārūpakānaṁ sakalamavuttapakkhaṁ byāpetvā ṭhitaṁ sāmaññalakkhaṇaṁ anatikkamitvā vuttehi tehi tehi pakkhasaṅkhātehi liṅgehi siddhānumānañāṇena sāmaññalakkhaṇe antogadhānamanuttarūpakasaṅkhātānumeyyānaṁ avabodho sakkāti adhippāyo. Rūpakassa pana upamantogadhattā upamāya niddiṭṭhadosādosaṁ dvinnamapi uttānuttapakkhassa sādhāraṇaṁ hoti.",
  "anya-e0812n3:338": "224.",
  "anya-e0812n3:339": "Punappunamuccāraṇaṁ, ya’matthassa padassa ca;",
  "anya-e0812n3:340": "Ubhayesañca viññeyyā, sā’ya’māvutti nāmato.",
  "anya-e0812n3:341": "224. Āvuttimadhikiccāha ‘‘puna’’iccādinā. Atthassa abhidheyyassa padassa saddassa ca ubhayesaṁ atthapadānañca punappunaṁ bhiyyo bhiyyo yaṁ uccāraṇaṁ, sāyaṁ tividhā nāmato āvutti viññeyyā, uccāraṇavasena ā punappunaṁ vattanamāvuttīti.",
  "anya-e0812n3:342": "224. Idāni āvuttiṁ dasseti ‘‘punappune’’ccādinā. Atthassa saddābhihitaatthassa ca padassa ca ubhayesaṁ atthapadānañca yaṁ punappunuccāraṇaṁ, sā ayaṁ tividhā nāmato āvutti iti viññeyyā. Punappuneti etadabyayaṁ kriyābāhulye vattate. Uccāraṇavasena ā punappunaṁ vattanamāvutti.",
  "anya-e0812n3:343": "Atthāvutti",
  "anya-e0812n3:344": "225.",
  "anya-e0812n3:345": "Mano harati sabbesaṁ, ādadāti disā dasa;",
  "anya-e0812n3:346": "Gaṇhāti nimmalattañca, yasorāsi jinassa’yaṁ.",
  "anya-e0812n3:347": "225. Udāharati ‘‘mano’’iccādi. Jinassa ayaṁ yasorāsi sabbesaṁ janānaṁ mano cittaṁ harati, dasa disā ādadāti sabbadā sabbadhā (ka.) taṁvisayattā, nimmalattaṁ nimmalabhāvaṁ gaṇhāti, ettha gahaṇalakkhaṇassa dasagahaṇalakkhaṇassa (ka.) atthassa anekehi pariyāyavacanehi āvattitattā ayaṁ atthāvutti.",
  "anya-e0812n3:348": "225. Udāharati ‘‘mano harati’’ccādinā. Jinassa ayaṁ yasorāsi sabbesaṁ sattānaṁ mano cittaṁ harati gaṇhāti, dasa disā ādadāti avisayaṭṭhānābhāvato gaṇhāti, nimmalattañca bhūtaparisuddhaguṇena nipphannattā gaṇhāti. Ettha ‘‘gaṇhātī’’ti ekassevatthassa ‘‘harati, ādadāti, gaṇhātī’’ti aññehi pariyāyavacanehi āvattitattā ayamatthāvutti nāma. Niggato malehīti ca, tassa bhāvoti ca, yasaso rāsiiti ca viggaho.",
  "anya-e0812n3:349": "Padāvutti",
  "anya-e0812n3:350": "226.",
  "anya-e0812n3:351": "Vibhāsenti disā sabbā, munino dehakantiyo;",
  "anya-e0812n3:352": "Vibhā senti ca sabbāpi, candādīnaṁ hatā viya.",
  "anya-e0812n3:353": "226.‘‘Vibhāsenti’’ccādi. Munino dehakantiyo sabbā disā vibhāsenti visesena dīpenti, yato evaṁ tasmā kāraṇā candādīnaṁ sabbāpi vibhā sobhā hatā pahatā viya senti pavattantīti padāvutti.",
  "anya-e0812n3:354": "226.‘‘Vibhāsenti’’ccādi. Munino dehakantiyo sabbā disā vibhāsenti yasmā visesena pakāsenti, tasmā candādīnaṁ sabbāpi vibhā kantiyo hatā pahatā viya senti pavattanti ca, ‘‘vibhāsentī’’ti padasseva āvattanato ayaṁ padāvutti nāma. Dehe kantiyoti vākyaṁ.",
  "anya-e0812n3:355": "Ubhayāvutti",
  "anya-e0812n3:356": "227.",
  "anya-e0812n3:357": "Jitvā viharati klesa-ripuṁ loke jino ayaṁ;",
  "anya-e0812n3:358": "Viharatyā’rivaggo’yaṁ, rāsībhūtova dujjane.",
  "anya-e0812n3:359": "227.‘‘Jitvā’’iccādi. Ayaṁ jino klesaripuṁ jitvā loke viharati pavattati, ayaṁ tena jito arivaggo sattusamūho dujjane rāsībhūto viya tato aladdhappatiṭṭhattā. ‘‘Viharatī’’ti atthassa padānañca āvuttito ubhayāvutti.",
  "anya-e0812n3:360": "227.‘‘Jitvā’’iccādi. Ayaṁ jino klesaripuṁ jitvā loke viharati, ayaṁ arivaggo klesaripusamūho dujjane rāsībhūtova viharatīti. Vāsasaṅkhatassa atthassa ca ‘‘viharatī’’ti padassa ca puna punappunaṁ (?) uccāraṇato ayaṁ ubhayāvutti nāma hoti. Kleso eva ripūti ca, arīnaṁ vaggoti ca, arāsi rāsi abhavīti ca, kucchito janoti ca vākyaṁ.",
  "anya-e0812n3:361": "228.",
  "anya-e0812n3:362": "Ekattha vattamānampi, sabbavākyopakārakaṁ;",
  "anya-e0812n3:363": "Dīpakaṁ nāma tañcādi-majjhantavisayaṁ tidhā.",
  "anya-e0812n3:364": "228. Dīpakaṁ paridīpayamāha ‘‘ekatthe’’ccādi. Ekattha vākyassādo majjhe ante vā vattamānampi kriyājātyādikaṁ sabbassa abhimatassa kassaci vākyassa kriyākārakasambandhābhidhāyino padasantānassa upakārakaṁ vākyatthānvayavasena dīpakaṁ nāma, dīpo viya ekadese vattitopi sakalapadatthavasena sabbavākyaṁ dīpayati pakāsetīti. Tañca dīpakaṁ ādi ca majjhañca antañca visayo gocaro yassa tādisaṁ tidhā ādidīpakaṁ majjhadīpakaṁ antadīpakanti tividhaṁ hotīti attho, tampi kriyādīnaṁ vasena paccekaṁ tividhaṁ hoti.",
  "anya-e0812n3:365": "228. Idāni dīpakālaṅkāraṁ dasseti ‘‘ekatthe’’ccādinā. Ekattha vākyassa ādimajjhāvasānesvekasmiṁ vattamānampi kriyājātiguṇattayaṁ sabbavākyopakārakaṁ vattumicchitakriyākārakasambandhappakāsakapadasantānasaṅkhātavākyassa vākyatthāvabodhavasena payojanaṁ dīpakaṁ nāma ekaṭṭhāne ṭhatvā visayībhūtasabbaṭṭhānagatadabbapakāsakapadīpasamānattā dīpakaṁ nāma hoti. Tañca dīpakaṁ ādimajjhantavisayaṁ vākyassa ādivisayaṁ majjhavisayaṁ antavisayañceti tidhā hoti. Etesu ekekamapi kriyājātiguṇabhedena punapi tividhaṁ hotīti viññeyyaṁ. Dīpetīti dīpo, padīpo. Paṭibhāgatthe kappaccayena dīpo viyāti dīpakaṁ. Vākyassa ādi ca majjhañca antañceti ca, taṁ visayo asseti ca vākyaṁ.",
  "anya-e0812n3:366": "Ādidīpaka",
  "anya-e0812n3:367": "229.",
  "anya-e0812n3:368": "Akāsi buddho veneyya-bandhūnamamitodayaṁ;",
  "anya-e0812n3:369": "Sabbapāpehi ca samaṁ-nekatitthiyamaddanaṁ.",
  "anya-e0812n3:370": "229. Udāharati ‘‘akāsi’’ccādi. Buddho veneyyā vinetabbāyeva bandhavo tesaṁ amitamaparimitaṁ udayamabhivuddhiṁ akāsi. Na kevalaṁ tameva, sabbapāpehi samaṁ ekato anekānaṁ titthiyānaṁ maddanañca akāsīti. Iha ‘‘akāsī’’ti kriyāpadenādivattinā sabbameva vākyaṁ dīpayatīti kriyādidīpakametaṁ.",
  "anya-e0812n3:371": "229.‘‘Akāsi’’ccādi. Buddho veneyyabandhūnaṁ amitodayaṁ pamāṇarahitābhivuddhiṁ akāsi. Na kevalaṁ tameva, samaṁ ekakkhaṇe sabbapāpehi sahānekatitthiyamaddanañca akāsīti. Vākyādimhi kriyāya ṭhitattā idaṁ kriyādidīpakaṁ nāma. Amito ca so udayo ceti ca, anekā ca te titthiyā ceti ca, tesaṁ maddanamiti ca viggaho.",
  "anya-e0812n3:372": "Majjhedīpaka",
  "anya-e0812n3:373": "230.",
  "anya-e0812n3:374": "Dassanaṁ munino sādhu-janānaṁ jāyate’mataṁ;",
  "anya-e0812n3:375": "Tadaññesaṁ tu jantūnaṁ, visaṁ niccopatāpanaṁ.",
  "anya-e0812n3:376": "230.‘‘Dassana’’miccādi. Munino dassanaṁ sādhujanānaṁ amataṁ nibbānaṁ nāma jāyate amatassa sādhanato, tehi sādhujanehi aññesaṁ jantūnaṁ niccamupatāpetīti niccopatāpanaṁ visaṁ jāyate, tasmiṁ manopadosassa visasadisattā nirayādidukkhāvahabhāvatoti. Kriyāmajjhadīpakametaṁ.",
  "anya-e0812n3:377": "230.‘‘Dassana’’miccādi. Munino dassanaṁ sādhujanānaṁ amataṁ amatasaṅkhātanibbānassa ekantakāraṇattā kāriyopacārena amataṁ bhūtaṁ jāyate, tadaññesaṁ tehi sādhujanehi aññesaṁ jantūnaṁ tu niccopatāpanaṁ satatamupatāpakaraṇato visaṁ jāyate visatulyapaṭighakāraṇattā kāriyopacārena visaṁ bhavatīti. Idaṁ kriyāya majjhe ṭhitattā kriyāmajjhadīpakaṁ. Sādhavo ca te janā ceti ca, tehi aññeti ca vākyaṁ.",
  "anya-e0812n3:378": "Antadīpaka",
  "anya-e0812n3:379": "231.",
  "anya-e0812n3:380": "Accantakantalāvaṇya-candātapamanoharo;",
  "anya-e0812n3:381": "Jinānanindu indu ca, kassa nā’nandako bhave.",
  "anya-e0812n3:382": "231.‘‘Accante’’ccādi. Accantaṁ kantaṁ manuññaṁ lāvaṇyaṁ piyabhāvo, tameva, tamiva vācandātapo candikā, tena manoharo jinānanindu indu cando ca kassa janassa ānandako na bhavatīti. Kriyāntadīpakaṁ.",
  "anya-e0812n3:383": "231.‘‘Accanti’’ccādi. Accantakantalāvaṇyacandātapamanoharo atisayena manuññapiyabhāvasaṅkhātavilāsanāmakena candakiraṇena, no ce, atisayena manuññapiyatāsaṅkhātavilāsasadisena candakiraṇena manoharo jinānanindu sambuddhassa mukhacando ca indu ca pakaticando ca kassa ānandako na bhave. Idaṁ kriyāya ante ṭhitattā kriyāntadīpakaṁ nāma. Antaṁ atikkantanti ca, tañca taṁ kantañceti ca, lavaṇassa bhāvo lāvaṇyaṁ, madhurabhāvo, taṁsadisattā accantakantañca taṁ lāvaṇyañcāti ca, candassa ātapo kiraṇoti ca, accantakantalāvaṇyameva candātapoti ca, candapakkhe accantakantalāvaṇyamiva ca so candātapo cāti ca, tena manoharoti ca, jinānanameva indūti ca vākyaṁ. Iminā kriyādīpakattayeneva avuttajātidīpakaguṇadīpakānipi ñātabbāni.",
  "anya-e0812n3:384": "Mālādīpaka",
  "anya-e0812n3:385": "232.",
  "anya-e0812n3:386": "Hotā’vippaṭisārāya,",
  "anya-e0812n3:387": "Sīlaṁ pāmojjahetu so;",
  "anya-e0812n3:388": "Taṁ pītihetu, sā cā’yaṁ,",
  "anya-e0812n3:389": "Passaddhādipasiddhiyā.",
  "anya-e0812n3:390": "232. Ādidīpakādīsupi tesu payogakkamena pakārantaramatthīti vadati ‘‘hoti’’ccādi. Sīlaṁ pañcasīlādikaṁ, avippaṭisārāya pacchānutāpābhāvāya hoti, so avippaṭisāro pāmojjassa uppannamattāya pītiyā hetu hoti, taṁ pāmojjaṁ pītiyā balavabhūtāya hetu hoti, sā cāyaṁ pīti passaddhādīnaṁ passaddhisukhādīnaṁ pasiddhiyā nipphattiyā hotīti yojanīyaṁ.",
  "anya-e0812n3:391": "232. Idāni navasu dīpakesu payogavisesena sādhetabbe aññappakāre dasseti ‘‘hoti’’ccādinā. Sīlaṁ surakkhitaṁ pañcaṅgadasaṅgādisīlaṁ avippaṭisārāya hoti, so avippaṭisāro pāmojjahetu hoti uppannamattāya taruṇapītiyā kāraṇaṁ bhavati, taṁ pāmojjaṁ pītihetu balavapītikāraṇaṁ hoti, sā ayañca pīti passaddhādipasiddhiyā kāyapassaddhicittapassaddhiādīnaṁ siddhiyā hetu hoti. Na vippaṭisāro avippaṭisāro, nasaddo pasajjapaṭisedhe vattate. Pamuditassa bhāvoti ca, tassa hetūti ca, passaddhi ādi yesaṁ sukhādīnanti ca, tesaṁ pasiddhīti ca viggaho.",
  "anya-e0812n3:392": "233.",
  "anya-e0812n3:393": "Iccā’didīpakattepi, pubbaṁ pubbamapekkhinī;",
  "anya-e0812n3:394": "Vākyamālā pavattāti, taṁ mālādīpakaṁ mataṁ.",
  "anya-e0812n3:395": "233. Kimidaṁ tava pakārantaramiccāha ‘‘iccādi’’ccādi. Iccevamimaṁ yaṁ taṁ mālādīpakaṁ mataṁ. Nanu kriyādidīpakametamiccāha ‘‘ādidīpakattepī’’ti. Yajjapyādidīpakametaṁ pubbaṁ pubbaṁ vākyaṁ ‘‘hotāvippaṭisārāya sīla’’ntiādikaṁ apekkhinī apekkhamānā vākyānaṁ yathāvuttānaṁ mālā paramparā pavattāti. Taṁ yathāvuttaṁ mālādīpakaṁ mataṁ, nādidīpakanti.",
  "anya-e0812n3:396": "233.‘‘Iccādi’’ccādi. Ādidīpakattepi kriyādidīpakabhāve satipi vākyamālā anekavākyena sambajjhamānā paramparā pubbaṁ pubbaṁ ‘‘hotāvippaṭisārāyā’’tiādikaṁ vākyaṁ apekkhinī pavattā. Iti idaṁ anantaragatappakāraṁ dīpakaṁ ‘‘mālādīpaka’’nti matanti. Ādimhi dīpakamiti ca, visayopacārena ādi ca taṁ dīpakañcāti ca, mālā eva dīpakamiti ca vākyaṁ.",
  "anya-e0812n3:397": "234.",
  "anya-e0812n3:398": "Aneneva pakārena, sesānamapi dīpake;",
  "anya-e0812n3:399": "Vikappānaṁ vidhātabbā-nugatī suddhabuddhibhi.",
  "anya-e0812n3:400": "234. Avutte dīpakavikappe atidisanto nigameti ‘‘aneni’’ccādinā. Aneneva anantarā vuttena pakārena vidhinā dīpake dīpakavisaye dīpakavisese (ka.)sesānamavuttānaṁ vikappānaṁ jātyādidīpakādibhedānaṁ anugati avabodho suddhabuddhibhi parisuddhamatīhi kavīhi vidhātabbā kātabbāti.",
  "anya-e0812n3:401": "234. Idāni avuttadīpakānipi atidisati ‘‘anenevi’’ccādinā. Aneneva pakārena yathāvuttadīpakappakārena dīpake dīpakavisaye sesānaṁ api vikappānaṁ avuttajātidīpakaguṇadīpakasaṅkhātānaṁ pakkhānaṁ jātyādidīpakaguṇādidīpakādīnaṁ channaṁ mālādīpakānañca anugati avabodho suddhabuddhibhi kavīhi vidhātabbā vuttānusāreneva kātabbā. Visesato asaṅkarato kappīyantīti ca, suddhā buddhi yesanti ca vākyaṁ.",
  "anya-e0812n3:402": "235.",
  "anya-e0812n3:403": "Visesavacanicchāyaṁ,",
  "anya-e0812n3:404": "Nisedhavacanaṁ tu yaṁ;",
  "anya-e0812n3:405": "Akkhepo nāma so’yañca,",
  "anya-e0812n3:406": "Tidhā kālappabhedato.",
  "anya-e0812n3:407": "235. Akkhepamupakkhipati ‘‘visesi’’ccādinā. Visesassa yassa kassaci vacanicchāyaṁ yaṁ nisedhassa paṭisedhassa vacanaṁ vutti, so akkhepo nāma akkhipanaṁ paṭisedhoti katvā. Soyamakkhepo ca kālappabhedato atītādito tidhā tippakāro.",
  "anya-e0812n3:408": "235. Idāni akkhepaṁ dasseti ‘‘visese’’ccādinā. Visesavacanicchāyaṁ tu yassa kassaci padatthavisesassa kathanicchāya eva yaṁ nisedhavacanaṁ paṭisedhavacanaṁ atthi, so paṭisedho akkhepo nāma akkhepālaṅkāro nāma. Ayañca akkhepo kālappabhedato atītādikālavisesena tidhā hoti. Visesassa kassaci vacananti ca, tasmiṁ icchāti ca, nisedhassa paṭisedhassa vacanamiti ca, akkhipanaṁ paṭikkhipananti ca, kālassa kriyāya vā pabhedoti ca vākyaṁ.",
  "anya-e0812n3:409": "236.",
  "anya-e0812n3:410": "Ekākī’nekasenaṁ taṁ, māraṁsavijayījino;",
  "anya-e0812n3:411": "Kathaṁ ta’matha vā tassa, pāramībalamīdisaṁ.",
  "anya-e0812n3:412": "Atītakkhepo.",
  "anya-e0812n3:413": "236.‘‘Ekāki’’ccādi. So jino ekākī eko samāno anekasenaṁ taṁ māraṁ vijayi parājesi, taṁ kathaṁ yujjate. Atha vā kiṁ na yujjate, yato tassa jinassa pāramī samatiṁsavidhā pāramitā eva balaṁ īdisaṁ yādisaṁ tassa vijayakāraṇanti. Ettha ekākittakāraṇasāmatthiyā māravijayāyogabuddhi ‘‘sasenaṁ māraṁ vijitavāti kathaṁ yujjatī’’ti evamākārā atītā akkhittāti atītakkhepoyaṁ.",
  "anya-e0812n3:414": "236. Idāni udāharati ‘‘ekāki’’ccādinā. Sa jino so sabbaññū ekākī asahāyo adutiyo anekasenaṁ taṁ māraṁ vijayī ajinīti, taṁ kathaṁ yujjati. Atha vā yujjateva, tassa jinassa pāramībalaṁ samatiṁsapāramībalaṁ samatiṁsapāramītāsaṅkhatasenā īdisamīdisāti. Buddhassa adutiyabhāvañca mārassa saparivārabhāvañca nissāya kassaci uppannā ‘‘ekākinā kathamanekaseno māro jito’’ti viparītabuddhi atītamāravijayavisayattā atītā hoti, ‘‘tassa pāramībalaṁ īdisa’’nti atthavisesassa kathanicchāya ‘‘atha vā’’ti niddiṭṭhapaṭisedhavacanena akkhittanti atītassa akkhepanato atītakkhepo nāma.",
  "anya-e0812n3:415": "237.",
  "anya-e0812n3:416": "Kiṁ citte’jāsamugghātaṁ,",
  "anya-e0812n3:417": "Appatto’smiti khijjase;",
  "anya-e0812n3:418": "Paṇāmo nanu soyeva,",
  "anya-e0812n3:419": "Sakimpi sugate kato.",
  "anya-e0812n3:420": "Vattamānakkhepo.",
  "anya-e0812n3:421": "237.‘‘Kiṁ citte’’ccādi. Citta ejāya taṇhāya samugghātaṁ sabbathā appavattiṁ appattosmīti kiṁ khijjase, tuccho tava khedo. Sugate sakimpi ekavārampi kato paṇāmo soyeva taṇhāya samugghātoyeva nanu ekantakāraṇattā tassāti vattamānakkhepoyaṁ vattamānassa khedassākkhitattā.",
  "anya-e0812n3:422": "237.‘‘Kiṁ citte’’ccādi. He citta ejāsamugghātaṁ ejāsaṅkhatāya taṇhāya samucchedapahānaṁ appattosmīti kiṁ khijjase, tuccho tava khedo. Tathā hi sugate buddhavisaye sakimpi kato paṇāmo soyeva nanu taṇhāsamucchedassa ekantakāraṇattā kāraṇakāriyānamabhedabuddhiyā so ejāsamugghātoyeva kiṁ na bhavati, bhavatyeva. ‘‘Paṇāmo’’tyādivisesakathanādhippāyena ‘‘kiṁ khijjase’’ti cittassa vattamānakhedassa paṭisedhitattā ayaṁ vattamānakkhepo nāma. Ejāya samugghātoti vākyaṁ.",
  "anya-e0812n3:423": "238.",
  "anya-e0812n3:424": "Saccaṁ na te gamissanti, sivaṁ sujanagocaraṁ;",
  "anya-e0812n3:425": "Micchādiṭṭhiparikkanta-mānasā ye sudujjanā.",
  "anya-e0812n3:426": "Anāgatakkhepo.",
  "anya-e0812n3:427": "238.‘‘Sacca’’miccādi. Sujanagocaraṁ sivaṁ santipadaṁ te saccaṁ niyataṁ na gamissanti. Ye micchādiṭṭhiyā sassatādikāya parikkantaṁ abhibhūtaṁ mānasaṁ cittaṁ yesaṁ tādisā suṭṭhu atisayena dujjanāti yojanīyaṁ. Ayamanāgatakkhepo bhāvino gamanassākkhittattā.",
  "anya-e0812n3:428": "‘‘Jīvitāsā balavatī, dhanāsā dubbalā mama;",
  "anya-e0812n3:429": "Gaccha vā tiṭṭha vā kanta, mamāvatthā niveditā’’ti kābyādāsa 2.139.",
  "anya-e0812n3:430": "Ayamanādarakkhepoti evamādayo tu tabbhedāyevāti upekkhitā.",
  "anya-e0812n3:431": "238.‘‘Sacca’’miccādi. Sujanagocaraṁ sādhūnaṁ visayagataṁ sivaṁ santipadaṁ te saccamekantena na gamissanti. Ke? Ye micchādiṭṭhiparikkantamānasā sudujjanā, teyevāti. ‘‘Micchādiṭṭhī’’tiādivisesassa kathanādhippāyena ‘‘te na gamissantī’’ti titthiyānaṁ bhāvino nibbānagamanassa buddhiyā paṭisiddhattā ayaṁ anāgatakkhepo nāma. Micchā viparītā ca sā diṭṭhi cāti ca, tāya parikkantaṁ mānasaṁ yesanti ca vākyaṁ.",
  "anya-e0812n3:432": "‘‘Jīvitāsā balavatī, dhanāsā dubbalā mama;",
  "anya-e0812n3:433": "Gaccha vā tiṭṭha vā kanta, mamāvatthā niveditā’’ –",
  "anya-e0812n3:434": "Tyādiko anādarakkhepopi dassitātītakkhepādīhi anaññattā visuṁ na vutto. Ayaṁ panettha attho – he kanta vallabha mama jīvitāsā balavatī hoti, dhanāsā dubbalā, tvaṁ gaccha vā tiṭṭha vā, mamāvatthā mama pakati niveditā viññāpitā. ‘‘Ettha mamāvatthā niveditā’’ti visesassa kathanādhippāyena ‘‘gaccha vā tiṭṭha vā’’ti iminā anādaravacanena attano vallabhassa vattamānassa anāgatassa vā gamanassa paṭisedhitattā vattamānakkhepo vā anāgatakkhepo vā hoti.",
  "anya-e0812n3:435": "239.",
  "anya-e0812n3:436": "Ñeyyo sotthantaranyāso,",
  "anya-e0812n3:437": "Yo’ññavākyatthasādhano;",
  "anya-e0812n3:438": "Sabbabyāpī visesaṭṭho,",
  "anya-e0812n3:439": "Hivisiṭṭha’ssa bhedato.",
  "anya-e0812n3:440": "239. Atthantaranyāsaṁ nyāsayati ‘‘ñeyyi’’ccādinā. Aññavākyatthasādhano aññassa vattumicchitassa kassaci vākyatthassa sādhano samatthako kassacideva atthassa parassa nyāso yo, so atthantaranyāso ñeyyo atthantarassa kassaci vatthuno nyāso payogoti katvā. Tassa bhedamāha ‘‘sabbe’’ccādinā. Assa atthantaranyāsassa bhedato vikappato hivisiṭṭhā hisaddena visesitā sabbabyāpī ca visesaṭṭho cāti ime bhavanti. Nanu pativatthūpamāya imassa ca ko bhedoti? Saccaṁ, tathāpi ubhayattha atthantaranyāsamattena sadisattepi yattha mukhyato sāmyappatītisabbhāvo, sā pativatthūpamā. Yattha pana sādhanarūpassevatthantaranyāso, so atthantaranyāsoti pākaṭoyevubhinnaṁ bhedoti.",
  "anya-e0812n3:441": "239. Idāni atthantaranyāsaṁ dasseti ‘‘ñeyya’’ccādinā. Yo aññavākyatthasādhano aññavākyatthassa sādhano hoti, aññavākyatthaṁ sādheti, so atthantaranyāso sādhiyavākyatthato aññatthassa ṭhapanaṁ kathanaṁ ‘‘atthantaranyāso’’ti ñeyyo, assa atthantaranyāsassa bhedato pabhedena sabbabyāpī visesaṭṭho ca, eteyeva hivisiṭṭhā cāti cattāro bhavanti. Attho ca so antaro añño ceti ca, tassa nyāsoti ca, sabbaṁ byāpeti sīlenāti ca, visese padese tiṭṭhatīti ca, hisaddena visiṭṭhāti ca vākyaṁ.",
  "anya-e0812n3:442": "Hi-rahitasabbabyāpī",
  "anya-e0812n3:443": "240.",
  "anya-e0812n3:444": "Tepi lokahitāsattā, sūriyo candimā apicandimārapi (sī.);",
  "anya-e0812n3:445": "Atthaṁ passa gamissanti, niyamo kena laṅghyate.",
  "anya-e0812n3:446": "240. Udāharati ‘‘tepi’’ccādi. Lokassa hite abhivuddhiyaṁ āsattā abhirattā sūriyo candimā apīti te mahantāpi atthaṁ udayavipariyāsa’mabhāvaṁ gamissanti, na gamissantā puna (ka.) tatheva tiṭṭhanti, ‘‘passe’’ti tamavabodhayati. Tathā hi niyamo ‘‘bhāvo nāma na pāyini. Sabbe saṅkhārā vayadhammino’’ti ayaṁ niyati. Kena nāma vatthunā laṅghyate atikkamituṁ sakkāti. Ayaṁ hisaddarahito sabbabyāpī atthantaranyāso tādisassa niyamassa sabbagatattā.",
  "anya-e0812n3:447": "240.‘‘Tepi’’ccādi. Lokahitāsattā lokābhivuddhiyaṁ laggā sūriyo api candimā api tepi mahānubhāvā atthaṁ vināsaṁ gamissanti, passa etesaṁ pākaṭaṁ vināsaṁ olokehi. Tathā hi niyamo ‘‘sabbe saṅkhārā aniccā’’ti sabbapadatthamanatikkamma pavattaniyamo kena laṅghyate paccayasamuppannena kena padatthena atikkamyateti. Ayaṁ hisaddarahito atthagamanasaṅkhāto niyamo sabbattha gatoti sabbabyāpī atthantaranyāso. Pativatthūpamāya ca atthantaranyāsassa ca atthantaranyāsattena tulyattepi tattha sādhammapakāsattasabhāvo, ettha vuttatthassa sādhanasabhāvoti evamimesaṁ nānattaṁ subyattaṁ. Apīti sambhāvanāyaṁ, dutiyo apisaddo samuccaye.",
  "anya-e0812n3:448": "Hi-sahitasabbabyāpī",
  "anya-e0812n3:449": "241.",
  "anya-e0812n3:450": "Satthā devamanussānaṁ, vasī sopi munissaro;",
  "anya-e0812n3:451": "Gatova nibbutiṁ sabbe, saṅkhārā na hi sassatā.",
  "anya-e0812n3:452": "241.‘‘Satthā’’iccādi. Devamanussānaṁ devānañca manussānañca ukkaṭṭhaparicchedavasena satthā diṭṭhadhammikasamparāyikehi paramatthehi yathārahaṁ anusāsatīti, vasī pañcahi vasitāhi atisayavasīhi vasippatto sopi munissaro nibbutiṁ khandhaparinibbānasaṅkhātaṁ gato pattoyeva, hisaddo samatthane. Sabbe saṅkhārā paccayasamuppannā na sassatā na niccā uppādavayadhammattā aniccā. Ayampi hisaddasahitasabbabyāpī atthantaranyāso aniccatāya sabbagatattāti.",
  "anya-e0812n3:453": "241.‘‘Satthā’’iccādi. Devamanussānaṁ ukkaṭṭhavasena satthā diṭṭhadhammikasamparāyikatthehi yathārahamanusāsako vasī vuṭṭhānaadhiṭṭhānādīsu pañcasu vasibhāvesu sātisayaṁ issariyavā so munissaro api nibbutiṁ khandhanibbānaṁ gato eva. Hi tatheva, sabbe saṅkhārā sassatā na hontīti. Ayaṁ hisaddasahito aniccatāya sabbagatattā sabbabyāpī atthantaranyāso. Vaso assa atthīti vākyaṁ.",
  "anya-e0812n3:454": "Hi-rahitavisesaṭṭha",
  "anya-e0812n3:455": "242.",
  "anya-e0812n3:456": "Jino saṁsārakantārā, janaṁ pāpeti nibbutiṁ;",
  "anya-e0812n3:457": "Nanu yuttā gati sā’yaṁ, vesārajjasamaṅginaṁ.",
  "anya-e0812n3:458": "242.‘‘Jino’’iccādi. Jino saṁsāroyeva kantāro duggamattā, tato janaṁ sakalampi lokaṁ nibbutiṁ pāpeti. Nanu pasiddhiyamanumatiyaṁ vā. Sāyaṁ gati nibbutipāpanasaṅkhātā pavatti, vigato sārado bhayamassāti visārado, tassa bhāvo nibbhayatā nibbhayatāya (ka.)vesārajjaṁ, tena samaṅgīnaṁ yuttānaṁ. Yuttāti anurūpāti. Ayaṁ hisaddavirahito visesaṭṭho atthantaranyāso, vesārajjasamaṅgīnameva tathābhāvato na sabbabyāpī.",
  "anya-e0812n3:459": "242.‘‘Jino’’iccādi. Jino janaṁ sattalokaṁ saṁsārakantārā nibbutiṁ pāpeti, sā ayaṁ gati pavatti vesārajjasamaṅgīnaṁ catuvesārajjaguṇasamannāgatānaṁ tathāgatānaṁ yuttā nanūti. Ayaṁ janānaṁ nibbānaṁ pāpanā vesārajjasamaṅgīnaṁyeva āveṇikattā visesaṭṭho hisaddarahito atthantaranyāso. Vigato sārado bhayaṁ asseti ca, kassa bhāvoti ca, tena samaṅginoti ca vākyaṁ. Nanūti pasiddhiyaṁ anumatiyaṁ vā vattate. Dvinnampi attho vuttanayena ñātabbo.",
  "anya-e0812n3:460": "Hi-sahitavisesaṭṭha",
  "anya-e0812n3:461": "243.",
  "anya-e0812n3:462": "Surattaṁ te’dharapuṭaṁ, jina rañjeti mānasaṁ;",
  "anya-e0812n3:463": "Sayaṁ rāgaparītā hi, pare rañjenti saṅgate.",
  "anya-e0812n3:464": "243.‘‘Suratta’’miccādi. Jina te tava surattaṁ bimbaphalasamānavaṇṇattā adharapuṭaṁ mānasaṁ passataṁ yesaṁ kesañci rañjeti pīṇetīti. Hi samatthane, tathā hīti attho. Sayaṁ yena kenaci rāgena rattavaṇṇena anurāgena vā parītā gatā saṅgate attanā saṁsaṭṭhe pare aññe rañjenti rattavaṇṇe anuratte vā karontīti sasileso sādhano. Ayañca hisaddasahito visesaṭṭho atthantaranyāso tathābhāvassa tathāvidhānameva sambhavato.",
  "anya-e0812n3:465": "243.‘‘Suratta’’miccādi. Bho jina te tava surattaṁ adharapuṭaṁ oṭṭhayugaḷaṁ mānasaṁ passantānaṁ pasannacittaṁ (ka.) cittaṁ rañjeti pīṇayati. Hi tatheva, sayaṁ rāgaparītā rattavaṇṇena anurāgena vā yuttā saṅgate attanā saṁsaṭṭhe pare aññe rañjenti rattavaṇṇe anuratte vā karonti. Idaṁ tesaṁ sabhāvameveti. Ayaṁ īdisānameva āveṇikattā visesaṭṭho hisaddasahito atthantaranyāso. Puṭasadisattā adharo eva puṭamiti ca, rāgena parītā yuttāti ca viggaho.",
  "anya-e0812n3:466": "244.",
  "anya-e0812n3:467": "Vācce gamme’tha vatthūnaṁ,",
  "anya-e0812n3:468": "Sadisatte pabhedanaṁ;",
  "anya-e0812n3:469": "Byatireko’ya’mapye’ko-",
  "anya-e0812n3:470": "Bhayabhedā catubbidho.",
  "anya-e0812n3:471": "244. Byatirekavikappamāha ‘‘vācce’’iccādinā. Vatthūnaṁ vattumicchitānaṁ kesañci vatthūnaṁ sadisatte kathañci vatthūnaṁ tulyatte vācce saddena vācakena paṭipādite atha gamme asaddapaṭipādite sabbatthabalena pakaraṇādinā ñāte vā, na kevalaṁ saddapaṭipādite. Pabhedanaṁ tesameva vatthūnaṁ visesakathanaṁ byatireko byatirecanaṁ puthakkaraṇanti katvā. Ayaṁ byatirekopi ekobhayabhedā ekabyatireko ubhayabyatirekoti vāccagammānaṁ paccekaṁ visesena catubbidho.",
  "anya-e0812n3:472": "244. Idāni byatirekaṁ dasseti ‘‘vācce’’iccādinā. Vatthūnaṁ vattumicchitānaṁ kesañci padatthānaṁ sadisatte yena kenaci ākārena samānatte vācce vācakasaddena paṭipādanīye atha puna gamme tasmiṁyeva sadisatte atthasattisaṅkhātasāmatthiyena gammamāne pabhedanaṁ tesaṁyeva vatthūnaṁ nānattakathanaṁ byatireko nāma. Ayampi byatireko ekobhayabhedā byatirecanasaṅkhātaputhakkaraṇasāmaññena abhinnopi vāccagammānaṁ dvinnaṁ paccekameva ekabyatireko ubhayabyatirekoti visesena catubbidho hoti. Sadisānaṁ bhāvoti ca, pakārena bhedanaṁ kathanamiti ca, byatirecanaṁ puthakkaraṇamiti ca, eko ca ubhayo cāti ca, tesaṁ bhedo visesananti ca viggaho.",
  "anya-e0812n3:473": "Vāccaekabyatireka",
  "anya-e0812n3:474": "245.",
  "anya-e0812n3:475": "Gambhīrattamahattādi-",
  "anya-e0812n3:476": "Guṇā jaladhinā jina;",
  "anya-e0812n3:477": "Tulyo tva’masi bhedo tu,",
  "anya-e0812n3:478": "Sarīrene’disena te.",
  "anya-e0812n3:479": "245. Udāharati ‘‘gambhīra’’iccādi. Tvaṁ gambhīrattaṁ agādhatā ajjhāsayavisiṭṭhatā ca mahattaṁ vepullaṁ guṇamahantatā ca taṁ ādi yassa upakāritādino, tasmā guṇā jaladhinā sāgarena tulyo. ‘‘Asī’’tisaddapaṭipāditaṁ sadisattaṁ vuttaṁ. Bhedaṁ dasseti ‘‘bhedo tu’’iccādinā. Bhedo tu viseso pana sāgarena saha īdisena dissamānena karacaraṇādimatā rucirena te sarīreneva hetunā, nāññathā, tassedisaṁ sarīraṁ natthīti. Sadisatte paṭipādite ekabyatirekoyaṁ ekasmiṁ jine vattamānena dhammena upameyyopamānabhūtajinasāgarānaṁ tassa bhedassa patīyamānattā.",
  "anya-e0812n3:480": "245. Idāni tamudāharati ‘‘gambhīratti’’ccādinā. He jina tvaṁ gambhīrattamahattādiguṇā jaladhinā tulyo asi. Iminā vākyena jinasāgarānaṁ dvinnaṁ saddena vāccasadisattaṁ vuttaṁ. Bhedo tu sāgarena saha tava viseso pana te tuyhaṁ īdisena evarūpena dissamānahatthapādādiavayavayuttena sarīrena sarīrahetunā hoti. Dvinnaṁ vatthūnaṁ vattabbasadisattaṁ vatvā iminā vākyena ‘‘īdisena sarīrenā’’ti ekasmiṁyeva jinapadatthe visesakathanena jaladhito jinapadatthassa visuṁ katattā sadisatte saddena vācce sati ayamekabyatireko nāma. Gambhīrassa gambhīraguṇayuttassa sāgarassa vā gambhīrajjhāsayasamaṅgino jinassa vā bhāvoti ca, mahato pakatiyā mahato sāgarassa vā guṇehi mahato jinassa vā bhāvoti ca, gambhīrattañca mahattañcāti ca, taṁ ādi yassa upakāritādinoti ca, so ca so guṇo ceti ca vākyaṁ.",
  "anya-e0812n3:481": "Vāccaubhayabyatireka",
  "anya-e0812n3:482": "246.",
  "anya-e0812n3:483": "Mahāsattā’tigambhīrā, sāgaro sugatopi ca;",
  "anya-e0812n3:484": "Sāgaro’ñjanasaṅkāso, jino cāmīkarajjuti.",
  "anya-e0812n3:485": "246.‘‘Mahā’’iccādi. Sāgaro sugatopi cāti te ubho mahantā sattā makarādayo yattha sāgare, mahantaṁ vā sattaṁ sammappadhānaṁ yassa sugatassa, atigambhīrā atisayena agādhā iti. Sadisatābhedamāha ‘‘sāgaro’’iccādinā. Sāgaro añjanasaṅkāso añjanena tulyo, kaṇhoti vuttaṁ hoti. Jino tu cāmīkarassa suvaṇṇasseva juti sobhā asseti cāmīkarajjuti. Vācce sadisatte ubhayabyatirekoyaṁ ubhayattha vattamānena guṇena ubhinnamupamānopameyyānaṁ bhedassa patīyamānattā.",
  "anya-e0812n3:486": "246.‘‘Mahā’’iccādi. Sāgaro sugatopi cāti ime dve mahāsattā kamena timitimiṅgalādimahāsattā ca, lābhālābhādīsu anaññasādhāraṇattā mahantatādibhāvasaṅkhātasadisattayuttā ca, atigambhīrā avagāhitumasakkuṇeyyattā ca, ajjhāsayagambhīrattā ca dvepi atigambhīrā honti. Tesu sāgaro añjanasaṅkāso, jino cāmīkarajjuti suvaṇṇasadisakantiyutto hoti. Ettha pubbaddhena dvinnaṁ vatthūnaṁ sadisattaṁ vatvā aparaddhena tadubhayavatthugatavisesena tesaṁ dvinnamaññamaññato visesitattā sadisatte saddena vattabbe sati ayaṁ ubhayabyatireko nāma. Mahantā sattā macchakacchapādayo yattha sāgareti vā, mahantaṁ sattaṁ samānabhāvo yassa sugatassāti vā, atisayena gambhīrāti ca, añjanena saṅkāso sadisoti ca, cāmīkarassa iva juti asseti ca vākyaṁ.",
  "anya-e0812n3:487": "Gammaekabyatireka",
  "anya-e0812n3:488": "247.",
  "anya-e0812n3:489": "Na santāpāpahaṁ nevi-cchitadaṁ migalocanaṁ;",
  "anya-e0812n3:490": "Muninda nayanadvandaṁ, tava tagguṇabhūsitaṁ.",
  "anya-e0812n3:491": "247.‘‘Ni’’ccādi. Migassa locanaṁ santāpaṁ kilesapariḷāhaṁ apahanati hiṁsatīti santāpāpahaṁ na bhavati. Neva icchitaṁ saggamokkhasampattiṁ dadātīti nevicchitadaṁ. Muninda tava nayanānaṁ dvandaṁ yugaḷaṁ tu tehi yathāvuttehi santāpāpahattaicchitadattaguṇehi bhūsitamalaṅkataṁ. Ettha pana migalocananayanānaṁ dīghattādinā sadisattaṁ patīyate. Gamme sadisatte ekabyatirekoyaṁ vuttanayena.",
  "anya-e0812n3:492": "247.‘‘Na santā’’iccādi. Migalocanaṁ migapotakacakkhuyugaḷaṁ santāpāpahaṁ kilesasantāpāpahaṁ na hoti. Icchitadaṁ lokehi patthitalokiyalokuttaratthānaṁ dāyakaṁ na hoti. He muninda tava nayanadvandaṁ pana tagguṇabhūsitaṁ janasantāpāpahānādiyathāvuttaguṇehi sobhitaṁ hoti, iha santāpāpahananādīnaṁ paṭisedhadvārena upamānopameyyabhūtaubhayalocanasaṅkhātavatthūnaṁ dīghaputhulatādisadisadhammaṁ sāmatthiyena pakāsetvā aparaddhena santāpāpahananādiguṇahetu jinanayanānaṁ visuṁ katattā sadisatte gammamāne ayamekabyatireko nāma. Santāpaṁ apahanati hiṁ satīti ca, icchitaṁ dadātīti ca, te ca te guṇā cāti ca, tehi bhūsitanti ca vākyaṁ.",
  "anya-e0812n3:493": "Gammaubhayabyatireka",
  "anya-e0812n3:494": "248.",
  "anya-e0812n3:495": "Munindānana’mambhoja-mesaṁ nānatta’mīdisaṁ;",
  "anya-e0812n3:496": "Suvuttāmatasandāyi, vadanaṁ ne’disa’mbujaṁ.",
  "anya-e0812n3:497": "248.‘‘Muninda’’iccādi. Munindānanaṁ ambhojañceti yāni vatthūni kantādinā patīyamānattā sadisatthāni, esaṁ nānattaṁ bhedo īdisaṁ. Kathaṁ? Vadanaṁ suvuttāmataṁ saddhammāmataṁ sandadātīti suvuttāmatasandāyi, ambujaṁ tu nedisanti. Iminā bhedena imesaṁ visadisattā ‘‘esa’’ntyādināhu. Patīyamānena sadisānīti gamme sadisatte ubhayabyatirekoyaṁ vuttanayeneti.",
  "anya-e0812n3:498": "248.‘‘Muninda’’iccādi. Munindānanaṁ ambhojañceti imesaṁ dvinnaṁ nānattaṁ īdisaṁ. Kathanti ce? Esaṁ dvinnaṁ vadanaṁ suvuttāmatasandāyi suṭṭhu vuttattā suvuttasaṅkhātassa saddhammāmatassa dāyakaṁ hoti, ambujaṁ tu edisaṁ na īdisaṁ na hoti, tādisaṁ dhammāmataṁ na dadātīti adhippāyo. ‘‘Esaṁ nānattamīdisa’’nti vacanena sugandhakantimattādīhi guṇehi dvinnampi bhedo natthīti gammamānattā taṁ pakāsetvā aparaddhena vadanato ambujassa, ambujato vadanassa visuṁ katattā sadisatte gammamāne ayamubhayabyatireko nāma. Nānā anekappakārānaṁ bhāvoti ca, sādhu vuttamiti ca, tameva amatanti ca, taṁ sammā deti sīlenāti ca vākyaṁ.",
  "anya-e0812n3:499": "249.",
  "anya-e0812n3:500": "Pasiddhaṁ kāraṇaṁ yattha, nivattetvā’ññakāraṇaṁ;",
  "anya-e0812n3:501": "Sābhāvikatta’matha vā, vibhābyaṁ sā vibhāvanā.",
  "anya-e0812n3:502": "249. Vibhāvanaṁ sambhāveti ‘‘pasiddha’’miccādinā. Yattha alaṅkatiyaṁ pasiddhaṁ lokappatītaṁ kāraṇaṁ kiñci nivattetvā nirasya aññaṁ kāraṇaṁ pasiddhakāraṇato aññaṁ nimittaṁ vibhābyaṁ avagamyate. Yattha kāraṇantaraṁ natthi, tattha kā gatīti āha ‘‘sābhāvikatta’’ntiādi. Atha vā pakkhantare, sābhāvikaṁ sābhāvikattaṁ (ka.) dhammatāsiddhaṁ, tassa bhāvo sābhāvikattaṁ vibhābyaṁ, sā tādisī vibhāvanā viññeyyā, vibhāvīyate pakāsīyate kāraṇantaraṁ sābhāvikattaṁ vā etāyāti, etissanti vā katvā.",
  "anya-e0812n3:503": "249. Idāni vibhāvanaṁ dasseti ‘‘pasiddha’’miccādinā. Yattha alaṅkāre pasiddhaṁ lokappatītaṁ kāraṇaṁ taṁtaṁguṇasādhanahetuṁ nivattetvā paṭisedhetvā aññakāraṇaṁ lokappasiddhakāraṇato aññaṁ kāraṇaṁ, atha vā no ce pasiddhakāraṇato aññakāraṇe labbhamāne sābhāvikattaṁ dhammatāsiddhaguṇaṁ vibhābyaṁ pakāsanīyaṁ hoti, sā vibhāvanā nāma hoti, kāraṇantaravibhāvanā sābhāvikavibhāvanāti duvidhā hotīti adhippāyo. Aññañca taṁ kāraṇañceti ca, sassa attano bhāvoti ca, tena sambhūtamiti ca, tassa bhāvoti ca, vibhāvīyati aññakāraṇaṁ sābhāvikattaṁ vā etāya vibhāvanāya, etissaṁ vibhāvanāyanti ca vāti viggaho.",
  "anya-e0812n3:504": "Kāraṇantaravibhāvanā",
  "anya-e0812n3:505": "250.",
  "anya-e0812n3:506": "Anañjitā’sitaṁ nettaṁ, adharo rañjitā’ruṇo;",
  "anya-e0812n3:507": "Samānatā bhamu cā’yaṁ, jinā’nāvañchitā tava.",
  "anya-e0812n3:508": "250. Udāharati ‘‘anañjita’’iccādi. Jina tava nettañca anañjitaṁ añjanasalākāya yavataṭṭhīnamaphuṭṭhameva asitaṁ kaṇhaṁ, adharo ca anañjitoyeva lākhārāgādinā aruṇo ratto, ayaṁ bhamu ca anāvañchitā ussāhena yena kenaci anāmitā samānā samānatā suṭṭhu ānatā, tato sabbaṁ lokiyaṁ taveti. Ettha pasiddhakāraṇamañjanādi, tannivattanepi kāraṇantaramatthādināvagamyate, tañca kammaṁ, kāriyassa akāraṇattāyogatoti kāraṇantaravibhāvanā’yaṁ.",
  "anya-e0812n3:509": "250. Idāni udāharati ‘‘anañji’’ccādinā. He jina tava nettaṁ pakatimadhuraṁ nayanayugaḷañca anañjitaṁ vilocanānaṁ kaṇhattasādhanatthaṁ lokappasiddhaañjanehi anañjitaṁ samānaṁ asitaṁ bhavantarasiddhena kusalakammena nīlaṁ hoti, adharo ca arañjito kenaci rāgena arañjito samāno aruṇo rattohoti, ayaṁ bhamu ca anāvañchitā kenaci vāyāmena anāmitā samānā samānatā suṭṭhu ānatā hotīti. Ettha nayanaadharabhamūnaṁ kaṇharattakuṭilaguṇasādhane lokappasiddhāni añjanāni kāraṇāni paṭisedhetvā nettādīnaṁ asitādibhāvakathaneneva kāraṇavinimuttassa kāriyassa loke avijjamānattā atthappakaraṇādinā asitādibhāvassa kāraṇaṁ nāma pubbajātiyaṁ siddhakusalakammamevāti patīyamānattā ayaṁ kāraṇantaravibhāvanā nāma. Na añjitanti ca, na rañjitoti ca, na āvañchitoti ca vākyaṁ. Nasaddo pasajjapaṭisedhe vattate. Saṁ sammā ānatāti viggaho.",
  "anya-e0812n3:510": "Sābhāvikavibhāvanā",
  "anya-e0812n3:511": "251.",
  "anya-e0812n3:512": "Na hoti khalu dujjanya-",
  "anya-e0812n3:513": "Mapi dujjanasaṅgame;",
  "anya-e0812n3:514": "Sabhāvanimmalatare,",
  "anya-e0812n3:515": "Sādhujantūna cetasi.",
  "anya-e0812n3:516": "251.‘‘Na hoti’’ccādi. Dujjanehi saha saṅgame samāgame satyapi sādhujantūnaṁ sappurisānaṁ sabhāvena tādisena payogena vināva nimmalatare atisayena nimmale cetasi dujjanyaṁ sujanetarabhāvo na hoti tādisātisayasādhuttasamāyogatoti. Iha kiñcāpi sabhāvasaddena sabbathā hetunivattanaṁ kataṁ, tathāpi yonisomanasikārāditathāvidhanimittamattheva. Tathāpi loko tamanapekkhamāno, pasiddhañca kāraṇaṁ tādisamapassanto sābhāvikaṁ phalaṁ voharati, tadanusārena ca sābhāvikaṁ phalaṁ vibhābyateti, ayaṁ sābhāvikaphalavibhāvanā.",
  "anya-e0812n3:517": "251.‘‘Na hoti’’ccādi. Dujjanasaṅgame api dujjanehi saha vāse satipi sādhujantūnaṁ sabhāvanimmalatare kiñci payogaṁ vinā pakatiyā eva atinimmale cetasi dujjanyaṁ dujjanaguṇaṁ khalu ekantena na hotīti. Iha cittanimmalahetubhūtānaṁ yonisomanasikārādīnaṁ vijjamānattepi lokena taṁ kāraṇaṁ anapekkhitvā aññampi pasiddhakāraṇaṁ cittanimmalakāraṇamadisvā sabhāvasiddhaṁ nimmalanti vohariyamānattāteneva lokavohārānusārena ‘‘sabhāvanimmalatare’’ti sabbākārena kāraṇaṁ paṭisedhaṁ katvā sabhāvasiddhanimmalattasaṅkhātaphalassa pakāsitattā ayaṁ sābhāvikaphalavibhāvanā nāma. Dujjanānaṁ bhāvoti ca, sassa attano bhāvoti ca, tena nimmalataranti ca vākyaṁ.",
  "anya-e0812n3:518": "252.",
  "anya-e0812n3:519": "Janakokārako (sī.)ñāpako ceti,",
  "anya-e0812n3:520": "Duvidhā hetavo siyuṁ;",
  "anya-e0812n3:521": "Paṭisaṅkharaṇaṁ tesaṁ,",
  "anya-e0812n3:522": "Alaṅkāratayo’ditaṁ.",
  "anya-e0812n3:523": "252. Hetuṁ niddisati ‘‘janako’’iccādinā. Janako bhāvābhāvarūpassa nibbatyādikāriyassa kārako ñāpako vijjamānasseva kassaci sambandhato kutoci paṭibodhako cāti hetavo duvidhā siyuṁ. Nanu kimettha asanaṁ bhūsanaṁ (?), kevalaṁ ‘‘anenetaṁ karīyatī’’ti sarūpakathanamatta, na tu (?) viseso tu na na tu (?) koci visesarūpo vācālaṅkāroti visesaṁ yojayati ‘‘paṭī’’tiādinā. Tesaṁ kāriyuppādayogīnaṁ hetūnaṁ paṭisaṅkharaṇaṁ upabrūhanaṁ visiṭṭhabhāvena pariphuṭaṁ katvā yāthāvato kathanaṁ alaṅkāratāya bandhabhūsanarūpena uditaṁ abhihitaṁ visesarūpattā, na panetenetaṁ karīyatīti.",
  "anya-e0812n3:524": "252. Idāni hetvālaṅkāraṁ dasseti ‘‘janako’’ccādinā. Janako ca kassaci ‘‘sattā asattā’’ti vuttassa bhāvābhāvasaṅkhātakāriyassa janakahetu ca ñāpako ca kassaci vijjamānattaṁ aññena kenaci sambandhena avabodhento ñāpakahetu cāti evaṁ hetavo duvidhā siyuṁ. Iha phalapakāsakahetumhi vuccamāne ‘‘iminā hetunā idaṁ phalaṁ jāta’’nti sarūpakathanamattaṁ vinā visesarūpālaṅkāro idha natthīti āsaṅkiya alaṅkārasarūpaviseso esoti dassetumaparaddhamāha. Tesaṁ phalapakāsanakhamānaṁ hetūnaṁ paṭisaṅkharaṇaṁ visiṭṭhabhāvena pakāsaṁ katvā tatvato kathanaṁ alaṅkāratāya alaṅkārasabhāvena uditaṁ pasiddhaṁ hoti, kavīhi patthitaṁ vā hoti. Sāliaṅkurādīnaṁ sālibījādayo viya janyassa accantopakārako janakahetu nāma, vijjamānaaggiādīnaṁ dhūmādayo viya kassaci vijjamānattañāpako ñāpakahetu nāma. Alaṅkārassa bhāvo alaṅkāratā. Alaṅkāratayāti chandaṁ nissāya mattāhāni.",
  "anya-e0812n3:525": "253.",
  "anya-e0812n3:526": "Bhāvābhāvakiccavasā,",
  "anya-e0812n3:527": "Cittahetuvasāpi ca;",
  "anya-e0812n3:528": "Bhedā’nantā idaṁ tesaṁ,",
  "anya-e0812n3:529": "Mukhamattanidassanaṁ.",
  "anya-e0812n3:530": "253. Udāharati ‘‘bhāva’’iccādi. Bhāvo sattā ca, abhāvo asattā ca, teyeva kiccāni tesaṁ vasena ca, cittā pasiddhahetuviparītā acchariyārahā hetavo tesaṁ vasenāpi ca bhedā hetuvikappā anantā anavaviyo anavadhayo (?), yato evaṁ tasmā tesaṁ hetūnaṁ idaṁ mukhamattanidassanaṁ, tasmā tammukhena sakkā hetuvisese pavisitunti.",
  "anya-e0812n3:531": "253.‘‘Bhāvā’’iccādi. Bhāvābhāvakiccavasā bhāvaabhāvasaṅkhatasattāasattākriyāvasena ca, cittahetuvasāpi ca pasiddhahetuno viruddhena acchariyahetūnaṁ pabhedena ca, bhedā hetuvisesā anantā yasmā apariyantā honti, tasmā idaṁ vakkhamānaṁ tesaṁ hetūnaṁ mukhamattanidassanaṁ avasesahetūnaṁ ogāhaṇadvāramattassa nidassanaṁ hoti. Bhāvo ca abhāvo cāti ca, teyeva kiccānīti ca, tesaṁ vaso bhedoti ca, cittā vicittā ca te hetavo cāti ca, tesaṁ vasoti ca, mukhameva mukhamattaṁ, mukhañca taṁ vā mattaṁ sāmaññañceti ca, tassa nidassanamiti ca vākyaṁ. Mattasaddo avadhāraṇe sāmaññe vā vattate.",
  "anya-e0812n3:532": "254.",
  "anya-e0812n3:533": "Paramatthapakāseka-",
  "anya-e0812n3:534": "Rasā sabbamanoharā;",
  "anya-e0812n3:535": "Munino desanā’yaṁ me,",
  "anya-e0812n3:536": "Kāmaṁ toseti mānasaṁ.",
  "anya-e0812n3:537": "Bhāvakicco kārakahetu.",
  "anya-e0812n3:538": "254. Udāharati ‘‘paramattha’’iccādi. Paramatthasabhāvassa nāmarūpādino pakāsoyeva ekaraso asahāyakiccaṁ yassā sā tādisī. Sabbesaṁ mano haratīti sabbamanoharā munino ayaṁ desanā me mānasaṁ cittaṁ kāmamekantena tosetīti ayaṁ bhāvakicco kārakahetu santosasattāya kāraṇato.",
  "anya-e0812n3:539": "254. Idāni udāharati ‘‘paramattha’’iccādinā. Paramatthapakāsekarasā nāmarūpakhandhaāyatanādiuttamatthānaṁ pakāsanasaṅkhāta asahāyakiccavatī sabbamanoharā vohārānurūpena visayabhāvūpagamanena sabbesaṁ manoharā munino ayaṁ desanā me mayhaṁ mānasaṁ kāmaṁ ekantena tosetīti. Buddhassa dhammadesanā pubbe avijjamānassa santosassa sattāsaṅkhātasamuppādaṁ karotīti kārakahetu nāma hoti. Sā ca desanā ‘‘mānasaṁ tosetī’’ti ettakena adassetvā ‘‘paramatthapakāsekarasā’’ti savisesanaṁ katvā vuttattā alaṅkāroti abhimatā. Eko ca so raso ceti ca, paramatthapakāsoyeva ekaraso ekakiccamasseti ca viggaho. Bhāvakicco bhāvasaṅkhātaṁ sattākiccaṁ katvā pavatto kārakahetu janakahetu.",
  "anya-e0812n3:540": "255.",
  "anya-e0812n3:541": "Dhīrehi saha saṁvāsā, saddhammassā’bhiyogato;",
  "anya-e0812n3:542": "Niggaheni’ndriyānañca, dukkhassu’pasamo siyā.",
  "anya-e0812n3:543": "Abhāvakicco kārakahetu.",
  "anya-e0812n3:544": "255.‘‘Dhīrehi’’ccādi. Dhīrehi sappaññehi saha saṁvāsā saṁsaggena ca, saddhammassa sambuddhadesitassa abhiyogato abhyāsena ca, indriyānaṁ cakkhādīnaṁ niggahena visayappavattinirodharūpena vijayena ca hetunā dukkhassa pañcakkhandhasaṅkhatassa anuppādanirodhasaṅkhāto upasamo siyā bhaveyyāti ayaṁ abhāvakicco kārakahetu anuppādanirodhasaṅkhātassa abhāvassa kāraṇato.",
  "anya-e0812n3:545": "255.‘‘Dhīrehi’’ccādi. Dhīrehi saha saṁvāsā samaggavāsena ca, saddhammassa buddhadesitassa abhiyogato nirantarābhyāsena ca, indriyānaṁ cakkhuādīnaṁ niggahena rūpādiārammaṇesu subhādiggahaṇassa nivāraṇena cāti imehi kāraṇehi dukkhassa khandhāyatanādikassa upasamo anuppādanirodho khandhaparinibbānaṁ vā siyāti. Abhiṇhaso yogoti viggaho. Abhāvakicco dukkhassa upasamasaṅkhātaṁ asattākiccaṁ katvā pavatto kārakahetu avijjamānasaṅkhātāya asattāya uppādanato janakahetu nāma. Abhāvo kiccamasseti ca, kārako ca so hetu cāti ca vākyaṁ. Bhāvakiccopi vuttabyatirekato ñāyati.",
  "anya-e0812n3:546": "256.",
  "anya-e0812n3:547": "Muninda candasaṁvādi-kantabhāvopasobhinā;",
  "anya-e0812n3:548": "Mukheneva subodhaṁ te, manaṁ pāpābhinissaṭaṁ.",
  "anya-e0812n3:549": "Bhāvakicco ñāpakahetu.",
  "anya-e0812n3:550": "256.‘‘Munindi’’ccādi. Munindeti āmantanaṁ. Te tava candasaṁvādinā candasadisena kantabhāvena upasobhinā sobhamānena mukheneva pāpehi rāgādīhi abhinissaṭaṁ byapagataṁ manaṁ cittaṁ subodhaṁ suṭṭhu viññāyatīti ayaṁ bhāvakicco ñāpakahetu avabodhasattāya ñāpanato.",
  "anya-e0812n3:551": "256.‘‘Muninda’’iccādi. He muninda te tava candasaṁvādikantabhāvopasobhinā candakantabhāvasadisena kantabhāvena sobhamānena mukhena manaṁ tuyhaṁ cittaṁ pāpābhinissaṭaṁ rāgādīhi kilesehi nikkhantanti subodhaṁ suṭṭhu viññāyatīti. Iha mukhaṁ manakantabhāvasambandhena samannāgataṁ sayaṁ vijjamānameva kilesāpagamassa avabodhasattaṁ ñāpetīti bhāvakicco ñāpakahetu nāma jāto. Candena abhedopacārato candalāvaṇyena saṁvādī sadisoti ca, so ca so kantabhāvo ceti ca, tena upasobhitoti ca, pāpehi abhinissaṭanti ca vākyaṁ.",
  "anya-e0812n3:552": "257.",
  "anya-e0812n3:553": "Sādhuhatthāravindāni, saṅkocayatite kathaṁ;",
  "anya-e0812n3:554": "Muninda caraṇadvanda-rāgabālātapo phusaṁ.",
  "anya-e0812n3:555": "Ayuttakārī cittahetu.",
  "anya-e0812n3:556": "257.‘‘Sādhu’’iccādi. Muninda te caraṇānaṁ dvandassa rāgo bālo ca so ātapo ceti rāgabālātapo taruṇakiraṇasamūho lohitattādinā sādhūnaṁ hatthāravindāni kantādinā phusaṁ visārittenā’masanto kathaṁ saṅkocayati makulayati, añjalipaṇāmabandhena ayuttametaṁ. Bālātapo hi padumānamummīlanahetu, ayaṁ tu apubbo bālātapo yo padumāni nimīletīti anucitakāriyakāraṇā ayuttakārī cittahetu, evaṁvidho viññeyyo bhāvakiccattepīti.",
  "anya-e0812n3:557": "257.‘‘Sādhu’’iccādi. He muninda te tava caraṇadvandarāgabālātapo pādayugaḷassa aruṇavaṇṇasaṅkhataabhinavasūriyakiraṇo sādhuhatthāravindāni sujanānaṁ karapadumāni phusaṁ attano sabbabyāpittā phusanto kathaṁ saṅkocayati karasampuṭarūpena makulayatīti. Bālātapo nāma padumavikasanaṁ vinā saṅkocanaṁ na karoti, eso ātapo acchariyo vicittoti gamyamānattā ayuttasaṅkocasattākaraṇato ayaṁ ayuttakārī cittahetu nāma. Ayuttaṁ karotīti ca, cittañca taṁ hetu cāti ca vākyaṁ.",
  "anya-e0812n3:558": "258.",
  "anya-e0812n3:559": "Saṅkocayanti jantūnaṁ, pāṇipaṅkeruhāni’ha;",
  "anya-e0812n3:560": "Munindacaraṇadvanda-nakhacandāna’maṁsavo.",
  "anya-e0812n3:561": "Yuttakārī cittahetu.",
  "anya-e0812n3:562": "258.‘‘Saṅkocayanti’’ccādi. Munindassa pādānaṁ dvande nakhā eva candā kantādinā tesaṁ aṁsavo kiraṇā iha loke jantūnaṁ sattānaṁ pāṇayo eva paṅkeruhāni kantādinā saṅkocayanti paṇāmakaraṇasampuṭarūpena milīyantīti milāyayantīti (?) yuttakārī cittahetu candato paṅkajasaṅkocassa ucitattā. Vuttanayepīti.",
  "anya-e0812n3:563": "258.‘‘Saṅko’’iccādi. Munindacaraṇadvandanakhacandānaṁ sambuddhassa pādadvande nakhāvalisaṅkhātānaṁ candānaṁ aṁsavo raṁsayo iha loke jantūnaṁ pāṇipaṅkeruhāni saṅkocayanti karasampuṭākārena saṅkocayanti makulaṁ karontīti. Candakiraṇehi kattabbāya eva padumasaṅkocasattāya katattā ca, pakaticandakiraṇakattabbakiccassa candamarīcisamānaaññādiṭṭhapubbavicitraaṁsūhi katattā ca ayaṁ yuttakārī cittahetu nāma. Pāṇayo ca te paṅkeruhāni ceti ca, munindassa caraṇadvandamiti ca, tasmiṁ nakhānīti ca, teva candāti ca vākyaṁ.",
  "anya-e0812n3:564": "259.",
  "anya-e0812n3:565": "Uddiṭṭhānaṁ padatthānaṁ, anuddesoanudeso (?)yathākkamaṁ;",
  "anya-e0812n3:566": "Saṅkhyāna’miti niddiṭṭhaṁ, yathāsaṅkhyaṁ kamopi ca.",
  "anya-e0812n3:567": "259. Kamaṁ vivaritumupakkamati ‘‘uddiṭṭhāna’’miccādi. Uddiṭṭhānaṁ pubbe vuttānaṁ padatthānaṁ vatthūnaṁ kesañci yathākkamaṁ uddesakkamānatikkamena anuddeso puna atthantaraniddesanayena anukathanaṁ kathanaṁ (?) ‘‘saṅkhyāna’’mityapi ca, ‘‘yathāsaṅkhya’’mityapi ca niddiṭṭhaṁ vuttaṁ. Vidheyyattā tesaṁ padhānattamiti tadapekkhāya napuṁsakattaṁ, anuvaditabbattānuddesassāppadhānattamiti na pulliṅgapariggaho. ‘‘Kamo’’iccapi niddiṭṭhoti liṅgavipariṇāmo.",
  "anya-e0812n3:568": "259. Idāni kamālaṅkāraṁ uddisati ‘‘uddiṭṭhāna’’miccādinā. Uddiṭṭhānaṁ paṭhamakathitānaṁ padatthānaṁ yathākkamaṁ uddiṭṭhakkamamanatikkamma anuddeso atthantaraṁ nissāya punakathanaṁ ‘‘saṅkhyāna’’miti ca, ‘‘yathāsaṅkhya’’miti ca niddiṭṭhaṁ, kamopi ca niddiṭṭho. Ettha pasiddhaṁ anuddesaṁ pubbaddhena anuvaditvā appasiddhaṁ kamampi kamapariyāyaṁ saṅkhyānayathāsaṅkhyadvayampi aparaddhena vidadhāti. Ettha vidhātabbaṁ dassetuṁ anuvādassa āhariyamānattā anuvādo appadhāno, vidhātabbo padhāno. Yañhi vidhātabbaṁ, taṁ padhānaṁ, itaramappadhānanti iminā kāraṇena vuccati. Tasmā ‘‘niddiṭṭha’’nti ‘‘saṅkhyānaṁ, yathāsaṅkhya’’nti dvayaṁ apekkhāya (tassa appadhānattā) idaṁ padadvayaṁ sīhaḷabyākhyāyaṁ na dissati napuṁsakaṁ hoti. ‘‘Kamo’’ti apekkhāya ‘‘niddiṭṭho’’ti pulliṅgo hoti. Appadhāno anuddesoti nāpekkhati. Kamamanatikkammāti ca, saṅkhyāya anabhikkamoti ca vākyaṁ.",
  "anya-e0812n3:569": "260.",
  "anya-e0812n3:570": "Ālāpahāsalīlāhi, muninda vijayā tava;",
  "anya-e0812n3:571": "Kokilā kumudāni co-pasevante vanaṁ jalaṁ.",
  "anya-e0812n3:572": "260. Tamudāharati ‘‘ālāpi’’ccādinā. Muninda tava ālāpahāsā ca tesaṁ līlāhi, uddesoyaṁ. Vijayā kokilakumudānaṁ parābhavena kokilā karavīkā kumudāni ca, yathoddesamanuddesoyaṁ vuttāpekkhāya. Vakkhamānāpekkhāya tu ayampi uddesova, ‘‘kokilā vanaṁ, kumudāni jala’’miti yathoddesamanuddesoyaṁ. Upasevante iva nissayanti maññe. Iti vatthuto eva sambhavo iveti parikappate. Yajjevaṁ parikappanāya kathaṁ yathāsaṅkhyanti ce? Atroccate – yatthālaṅkārantaramapi patīyate. Tatthuddesānurūpānuddesasambhave saṅkhyānamevālaṅkāro voharīyate tasseva mukhyato vattumicchitattā. Yatthālaṅkārantaraṁ na gamyate, tattha accantameva kamoti viññeyyaṁ.",
  "anya-e0812n3:573": "260. Udāharati ‘‘ālāpi’’ccādinā. He muninda te tava ālāpahāsalīlāhi madhurasaralīlāhi saddhiṁ mandahasitalīlāhi sañjātā vijayā jayahetu kokilā karavīkā ca kumudāni keravāni ca vanaṁ jalañca kamena upasevante iva nissayaṁ karontīti maññeti. Ettha ‘‘ālāpahāsalīlāhī’’ti uddeso, ‘‘kokilā kumudānī’’ti vuttāpekkhāya anuddeso, ‘‘vanaṁ jala’’nti vakkhamānāpekkhāya uddesova hoti, tatvato īdisavijayena kokilādīnaṁ vanādinissayakāraṇābhāvato ivasaddapayogena niddiṭṭho. Evaṁ sati ayaṁ parikappanā na bhavati. Kasmā? Nānālaṅkārasannipāte sati yo yo alaṅkāro vattunā icchito, tasseva mukhyato voharīyamānattā. Evaṁ parikappanālaṅkārasaṁsagge satipi uddesakkamena dassitassa anuddesassa mukhyattā ayaṁ kamālaṅkāro nāma. Īdisaññampi evameva daṭṭhabbaṁ. Ālāpo ca hāso ceti ca, tesaṁ līlāyoti ca viggaho.",
  "anya-e0812n3:574": "261.",
  "anya-e0812n3:575": "Siyā piyataraṁ nāma, attharūpassa kassaci;",
  "anya-e0812n3:576": "Piyassā’tisayene’kaṁ, yaṁ hoti paṭipādanaṁ.",
  "anya-e0812n3:577": "261. Piyataramāharati ‘‘siyā’’iccādinā. Atisayena piyassa kassaci attharūpassa abhidheyyasabhāvassa yaṁ paṭipādanamākhyānaṁ hoti, etaṁ piyataraṁ nāma siyā.",
  "anya-e0812n3:578": "261. Idāni piyatarālaṅkāraṁ dasseti ‘‘siyā’’iccādinā, atisayena piyassa kassaci attharūpassa abhidheyyasabhāvassa yaṁ paṭipādanaṁ kathanaṁ hoti, etaṁ paṭipādanaṁ piyataraṁ nāma piyatarālaṅkāro nāma hoti. Atisayena piyanti ca, attho eva rūpaṁ sabhāvoti ca vākyaṁ.",
  "anya-e0812n3:579": "262.",
  "anya-e0812n3:580": "Pīti yā me samuppannā, santa sandassanā tava;",
  "anya-e0812n3:581": "Kālenā’yaṁ bhave pīti, taveva puna dassanā.",
  "anya-e0812n3:582": "262. Udāharati ‘‘pīti’’ccādi. Santa sappurisa mahāmuni tava sandassanā cakkhupathāpāthamattena madhurakathāsavanā yā pīti me mama samuppannā, ayaṁ pīti kālena īdisena sukhena sukhaṇane (?)taveva nāññassa kassaci, ko hi nāmoñño tavādisoti, puna dassanā bhaveyyāti.",
  "anya-e0812n3:583": "262.‘‘Pīti’’ccādi. He santa sappurisa tathāgata tava sandassanā mama nette āpāthagamanato yā pīti me samuppannā, ayaṁ pīti kālena īdisakkhaṇena tayā sadisassa aññassābhāvā taveva puna dassanā dassanato bhaveti. Ettha pītiyā’tisayahetubhūtaṁ atiiṭṭhārammaṇañca dassane atigedhañca pakāsanena atipītīti padatthaṁ atipiyaṁ pībhipadatthaṁ (ka.), pakāsitaṁ hoti. ‘‘Ayaṁ pīti bhave’’ti pubbakāle uppannapītiyā punāsambhavato taṁsadisāyeva pīti gahitā yathā ‘‘soyeva vaṭṭako vaddhako (sī. byākhyāyaṁ), tāniyeva osadhānī’’ti.",
  "anya-e0812n3:584": "263.",
  "anya-e0812n3:585": "Vaṇṇiteno’pamānena, vutyā’dhippetavatthuno;",
  "anya-e0812n3:586": "Samāsavutti nāmā’yaṁ, atthasaṅkheparūpato.",
  "anya-e0812n3:587": "263. Samāsavuttiṁvattumāha ‘‘vaṇṇiteni’’ccādi. Vaṇṇitena pasaṁsitena upamānena adhippetassa manasi nihitassa vatthuno atthassa vutyā kathanena ayaṁ vuttalakkhaṇā samāsavutti nāma. Kasmā? Atthassa vattumicchitassa saṅkhepo saṅkhipitvā kathanaṁ rūpaṁ sabhāvo, tasmā tatoyamanvatthasaññā saṅkhepavutti samāsavuttīti katvā. Kasmā? Ayaṁ guṇībhūtā sakatthā atthantaraṁ vidadhāti, na tu sakatthapadhānā.",
  "anya-e0812n3:588": "263. Idāni samāsavuttiṁ niddisati ‘‘vaṇṇite’’ccādinā. Vaṇṇitena pasaṁsitena upamānena upamānavatthunā karaṇabhūtena adhippetavatthuno icchitatthassa vutyā kathanena atthasaṅkheparūpato vattumicchitatthassa saṅgaharūpattā ayaṁ yathāvuttalakkhaṇā samāsavutti nāma hoti. Ettha vattumicchitatthaṁ saṅgahetvā manasi katvā tassa upamābhūtatthassa vaṇṇanāya manasi katassa pakāsanato ayaṁ samāsavutti nāma. Etissā padābhihito sakattho appadhāno, gammamānattho pana padhāno hoti. Adhippetañca taṁ vatthu ceti ca, samāsena saṅkhepena vutti kathanamiti ca, saṅkhepoyeva rūpaṁ sarūpanti ca, atthassa saṅkheparūpanti ca viggaho.",
  "anya-e0812n3:589": "264.",
  "anya-e0812n3:590": "Sā’yaṁ visesyamattena, bhinnā’bhinnavisesanā;",
  "anya-e0812n3:591": "Attheva aparāpya’tthi, bhinnābhinnavisesanā.",
  "anya-e0812n3:592": "264. Tassā pabhedaṁ dasseti ‘‘sāya’’miccādinā. Sā ayaṁ samāsavutti yaṁkiñci vatthu sāmaññākārappatītaṁ ‘‘īdisamidaṁ nāññathā’’ti kutoci byavacchijjate kenaci guṇādinā vavatthāpīyate, taṁ visesyaṁ, tameva mattaṁ visesanabhedabyavacchedato, tena. Bhinnā atulyā avayavadhammassa samudāye vattanato. Abhinnaṁ tulyākāraṁ visesanaṁ yassaṁ sā abhinnavisesanāpi attheva. Aparāpyatthi, na kevalaṁ sāyeva. Kīdisī? Bhinnañca abhinnañca visesanaṁ yassanti bhinnābhinnavisesanā. Visesyaṁ tu bhinnanti.",
  "anya-e0812n3:593": "264. Idāni tassā samāsavuttiyā bhedaṁ dasseti ‘‘sāya’’miccādinā. Sā ayaṁ samāsavutti visesyamattena guṇādisadisadhammena karaṇabhūtena kenaci upamānavatthunā manasi kataṁ ‘‘idaṁ upameyyavatthu īdisa’’nti sāmaññāvatthato visuṁ katavisesyena bhinnā visuṁ jātā, tattakena atulyā vā, abhinnavisesanā tulyavisesanayuttā attheva bhinnābhinnavisesanā atulyatulyavisesanayuttā bhinnavisesyayuttā aparāpi atthi. Evaṁ samāsavutti dvidhā hoti. Visesyameva mattamiti ca, avayavena sambhavabhedasabhāvassa samudāyepi pavattattā bhinnāti vuttā. Abhinnāni visesanāni yassamiti ca, bhinnāni ca abhinnāni ceti ca, tāni visesanāni yassamiti ca viggaho.",
  "anya-e0812n3:594": "Abhinnavisesana",
  "anya-e0812n3:595": "265.",
  "anya-e0812n3:596": "Visuddhāmatasandāyī,",
  "anya-e0812n3:597": "Pasattharatanālayo;",
  "anya-e0812n3:598": "Gambhīro cā’ya’mambhodhi,",
  "anya-e0812n3:599": "Puññenā’pāditopuññenāsādito (sī.)mayā.",
  "anya-e0812n3:600": "265. Ubhayamudāharati ‘‘visuddha’’iccādinā. Ayamambhodhi sāgaro puññena cirānucitakusalamūlena hetunā mayā āpādito patto, kīdiso? Visuddhaṁ lokavohārato devāsurānaṁ mathane visenāsammissattā amataṁ pīyūsaṁ sandadātīti visuddhāmatasandāyī, ambhodhi. Visuddhaṁ dosalesenāpyasamphuṭṭhattā accantanimmalaṁ amataṁ maraṇābhāvena amatasaṅkhātaṁ nibbānadhātuṁ sandadāti upadesakabhāvenāti visuddhāmatasandāyī, saddhammo. Pasatthāni niravajjattā ratanāni muttāmaṇiādīni, tesaṁ ālayo pavattiṭṭhānaṁ, ambhodhi. Pasatthāni buddhādīhi anekadhā, vaṇṇitāni ratanāni sattatiṁsabodhipakkhiyadhammasaṅkhatāni, tesaṁ ālayo, saddhammo. Gambhīro ca agādhattā sāgaro saddhammo ca ayamāpāditoti pakataṁ. Ayaṁ visesyamattabhinnā abhinnavisesanā visesyassa ambhodhino vivacchitā saddhammā bhinnattā, visuddhāmatasandāyittādino ca visesanassa vuttena pakārenābhinnattāti.",
  "anya-e0812n3:601": "265. Idāni udāharati ‘‘visuddhā’’iccādinā. Visuddhāmatasandāyī lokavohārato devāsurānaṁ samuddamathane visena amissattā visuddhabhūtapīyūsadāyako, upamābhūtasamuddavaṇṇanāya buddhiyaṁ vattamānassa saddhammassa pakāsanato visuddhāmatasandāyī kāmāmisādidosalavenāpi amissitattā atinimmalaṁ jarāmaraṇarahitaṁ nibbānaṁ upadesadānena veneyyānaṁ dāyako, pasattharatanālayo niddosattā pasatthānaṁ muttāmaṇiādīnaṁ ratanānaṁ pavattiṭṭhānabhūto samuddapakkhe, saddhammapakkhe pana pasattharatanālayo buddhādīhi pasatthānaṁ sattatiṁsabodhipakkhiyadhammasaṅkhataratanānaṁ pavattidesabhūto, gambhīro pakatiyāyeva agādho, ekattanayādicatubbidhanayehi gambhīro ayaṁ ambhodhi ca eso samuddo ca, cittena gahitasaddhammo ca puññena bhavantaropacitakusalakammena mayā āpādito pattoti visesyabhūtassa ambhodhino vattumicchitasaddhammato bhinnattā ca, ‘‘visuddhāmatasandāyī’’ti iccādikānaṁ visesanānaṁ ubhayavisesyepi yathāvuttanayena abhinnattā ca ayaṁ samāsavutti visesyamattena bhinnā abhinnavisesanā hoti.",
  "anya-e0812n3:602": "Bhinnābhinnavisesana",
  "anya-e0812n3:603": "266.",
  "anya-e0812n3:604": "Icchitatthapado sāro,",
  "anya-e0812n3:605": "Phalapupphopasobhito;",
  "anya-e0812n3:606": "Sacchāyo’ya’mapubbova,",
  "anya-e0812n3:607": "Kapparukkho samuṭṭhito.",
  "anya-e0812n3:608": "266.‘‘Icchite’’ccādi. Ayamapubbova vuttaguṇayogena acchariyarūpattā kapparukkho samuṭṭhito, kīdiso? Icchitaṁ lokiyaṁ yaṁ kiñci atthaṁ padadātīti icchitatthapado, kapparukkho. Icchitaṁ lokiyalokuttaraṁ yaṁ kiñci atthaṁ padadātīti icchitatthapado, jino. Sāro seṭṭho, kapparukkho jino ca. Phalāni pupphāni, tehi upasobhito, kapparukkho. Saha chāyāya candasūriyālokavilomarūpāya vattate sacchāyo, kapparukkho. Jino tu pubbe vuttāya kāyakantādirūpāya chāyāya yuttoti sacchāyoti. Ayaṁ visesyamattabhinnā bhinnābhinnavisesanā jinato visesyassa kapparukkhassa bhinnattā, phalapupphopasobhitatthassa kapparukkheyeva sambhavā, icchitatthapadatthassa sāratāya sacchāyatāya ubhayattheva bhāvato vuttavidhināti.",
  "anya-e0812n3:609": "266.‘‘Icchitatthi’’ccādi. Icchitatthapado sattehi icchitānaṁ lokiyaaviññāṇakavatthābharaṇādīnaṁ dāyako kapparukkhavaṇṇanāya citte patiṭṭhitassa jinapadatthassa kathetukāmatāya icchitatthapado sattehi patthitānaṁ lokiyalokuttarānaṁ sakalatthānaṁ anurūpavasena tesaṁ tesaṁ sattānaṁ dāyako, sāro rukkhesu īdisarukkhassābhāvato uttamo, sāro sadevakādisattalokesu tādisasattavisesābhāvato uttamo, phalapupphopasobhito kappaddumānurūpaphalehi pupphehi ca upasobhito, sacchāyo candasūriyālokehi āvaraṇīyarukkhacchāyāya samannāgato, sacchāyo nīlapītādichabbidharaṁsijālehi samannāgato, apubbo pubbe asañjāto ayaṁ kapparukkho eso paccakkho kappapādapo samuṭṭhito sattānaṁ puññānubhāvena loke pātubhūtoti. Vattumicchitatthajinapadatthato visesyassa kapparukkhassa bhinnattā ca, icchitatthadānasārabhāvasacchāyasaṅkhatānaṁ visesanānaṁ ubhayasādhāraṇattā ca, phalapupphopasobhitatāya rukkhasseva visesanattā ca ayaṁ samāsavutti visesyabhinnāva bhinnābhinnavisesanā hoti. Icchito ca so attho ceti ca, taṁ padadātīti ca, phalapupphehi upasobhitoti ca, saha chāyāya vattamānoti ca vākyaṁ.",
  "anya-e0812n3:610": "267.",
  "anya-e0812n3:611": "Sāgarattena saddhammo,",
  "anya-e0812n3:612": "Rukkhatteno’dito jino;",
  "anya-e0812n3:613": "Sabbe sādhāraṇā dhammā,",
  "anya-e0812n3:614": "Pubbatrā’ññatra tu’ttayaṁ.",
  "anya-e0812n3:615": "267. Tadubhayaṁ vivarati ‘‘sāgaratteni’’ccādinā. Saddhammo sambuddhabhāsito sāgarattena sāgaraguṇasadisattā sāgararūpena uditoti sambandho, kittitoti attho. Jino rukkhattena yathāvuttanayena udito taṁ patto anupekkhitassa kakkhavuttiyā ambhodhiādisaddānaṁ. Pakaraṇādinā tu tathā patītyudayo, aññathā kathaṁ ambhodhiādisaddānaṁ dhammādisacchāyakattaṁ siyā. Bhedo tu ayaṁ pubbatra ‘‘visuddhāmatasandāyi’’ccādike sabbe ye keci tatropāttā visuddhāmatasandāyittādayo sādhāraṇā tulyā dhammā visesanāni ubhayatrāpi sambhavā, aññatra tu anantaravutta ‘‘icchitatthapado’’iccādo pana tayaṁ sādhāraṇaṁ dvayaṁ sādhāraṇañca (ka.), asādhāraṇañca visesanaṁ vuttanayeneti.",
  "anya-e0812n3:616": "267. Idāni tehi dvīhi samāsavuttehi vuttatthadvayaṁ pakāseti ‘‘sāgari’’ccādinā. Sāgarattena sāgararūpena saddhammo sammāsambuddhena desitapariyattisaddhammo udito kathito, rukkhattena jino udito. Sāgarakapparukkhādisaddā attano abhidheyyabhūtasāgararukkhādike atthe mukhyabhāvena apavattitvā buddhiyaṁ pavattaatthassāpi sādhāraṇabhūtavisesanapariggahena gammamāne vattumicchitasaddhammajinapadattheyeva pakaraṇādito tādisaatthappatītiyāsambhavato mukhyabhāvena pavattantīti adhippāyo. Tathā hi yadi ete mukhyatthena na pavattanti, ambhodhikapparukkhasaddā saddhammajinapadatthe kathaṁ pakāsentīti tesu dvīsu udāharaṇesu pubbatra ‘‘visuddhāmatasandāyī’’iccādipubbudāharaṇe sabbe dhammā ‘‘visuddhāmatasandāyī’’ti sabbe visesanadhammā sādhāraṇā ambhodhisaddhammānaṁ samānā, aññatra tu ‘‘icchitatthapado’’tiādike aññasmiṁ udāharaṇe pana tayaṁ ‘‘icchitatthapado, sāro, sacchāyo’’ti visesanattayaṁ sādhāraṇaṁ. Phalapupphopasobhitabhāvo pana rukkhāveṇiko, ‘‘apubbo’’iccādikaṁ visesanameva. Tathā hi iminā rukkhadhammabhūto koci viseso pakāsito na hotīti visesanattaṁ aññesuyeva vuttaṁ.",
  "anya-e0812n3:617": "268.",
  "anya-e0812n3:618": "Vatthuno’ññappakārena, ṭhitā vutti tadaññathā;",
  "anya-e0812n3:619": "Parikappīyate yattha, sā hoti parikappanā.",
  "anya-e0812n3:620": "268. Parikappanaṁ parikappeti ‘‘vatthuno’’ccādinā. Vatthuno sajīvassa nijjīvassa vā vutti avatthā aññappakārena vattumicchitappakārāpekkhāya aññeneva rūpena ṭhitā, tasseva tato yathāvaṭṭhitappakārato aññathā aññena pakārena parikappīyate yattha vuttiyaṁ, sā parikappanā hoti, parikappīyate aññathā karīyate vatthuṭṭhiti etissanti katvā.",
  "anya-e0812n3:621": "268. Idāni parikappanaṁ dasseti ‘‘vatthuno’’iccādinā. Vatthuno yassa kassaci saviññāṇakaaviññāṇakapadatthassa vutti pavatti aññappakārena kappanīyappakārato aññena vijjamānappakārena ṭhitā pavattamānā, tadaññathā tato vijjamānappakārato aññenāvijjamānappakārena yattha vuttiyaṁ parikappīyate, sā parikappanā nāma hoti. Parikappīyate aññathā karīyate vatthuṭṭhiti etissamiti viggaho.",
  "anya-e0812n3:622": "269.",
  "anya-e0812n3:623": "Upamābbhantarattena, kiriyādivasena ca;",
  "anya-e0812n3:624": "Kameno’dāharissāmi, vividhā parikappanā.",
  "anya-e0812n3:625": "269. Bhedaṁ tassā dasseti ‘‘upamā’’iccādinā. Upamā abbhantare yassā, tassā bhāvo, tena ca, kiriyādivasena ca vividhā nānappakārā parikappanā idāni kamena udāharissāmi.",
  "anya-e0812n3:626": "269. Idāni tassa bhedaṁ dasseti ‘‘upamābbhantare’’ccādinā. Upamābbhantarattena upamāya abbhantare vijjamānattā ca kiriyādivasena ca vividhā parikappanā kamena udāharissāmi. Upamā abbhantare assā parikappanāyeti ca, tassā bhāvoti ca, aneke vidhā pakārā yāsamiti ca viggaho.",
  "anya-e0812n3:627": "Upamābbhantaraparikappanā",
  "anya-e0812n3:628": "270.",
  "anya-e0812n3:629": "Icchābhaṅgāturā’sīnā,",
  "anya-e0812n3:630": "Tā’tiniccala’maccharā;",
  "anya-e0812n3:631": "Vasaṁ nentīva dhīraṁ taṁ,",
  "anya-e0812n3:632": "Tadā yogābhiyogato.",
  "anya-e0812n3:633": "270. Udāharati ‘‘icchā’’iccādi. Icchābhaṅgena ‘‘buddhaṁ bhagavantaṁ vase vattessāmā’’ti bodhimūle katābhilāsavināsena āturā dukkhitā atiniccalasabhāvappattā atiniccalaṁ nāsikagge nayane katānatāvasena accantamakriyamāsīnā nisinnā tā accharā yoginisaṅkāsā māraṅganāti yathāvaṭṭhitāya sacetanānaṁ māraṅganālakkhaṇānaṁ māraṅganāvalakkhaṇānaṁ (ka.) vatthūnaṁ vutti vuttā, sāyamaññathā parikappīyate. Dhīraṁ devaṅganānampi siṅgārabhāvopacaritavilāsātisayenāpi akampattā. Taṁ bhagavantaṁ. Yogo mantānuṭṭhānaṁ, tattha abhiyogato yuñjanena vasamattano āyattabhāvaṁ tadā nentīva vahanti maññeti. Ettha iva saddasutiyā upamāsandeho na kātabbo, savasānayanamakubbantiyo māraṅganā vasaṁ nentīvāti parikappīyante. Hoti ca–",
  "anya-e0812n3:634": "‘‘Vasaṁ nentīva dhīra’’nti, nayane no’pamānatā;",
  "anya-e0812n3:635": "Na hi kattukriyāya’tthi, upamānopameyyatāti.",
  "anya-e0812n3:636": "Kriyāparikappattepi ayamupamābbhantarā parikappanā, na kevalakriyāparikappanā māraṅganānamacalopavesanassa yogābhiyogena sāmyasandassanato, tathābhūtāya copavesanakriyāya dhīrassāpi tādisassa bhagavato avasānayanattanti parikappanatoti.",
  "anya-e0812n3:637": "270. Idāni udāharati ‘‘icchā’’iccādinā. Icchābhaṅgāturā ajapālanigrodhamūle nisinnaṁ bhagavantaṁ ‘‘palobhessāmā’’ti māraṅganā attanāyeva katāya icchāya anibbattiyā pīḷitā, atiniccalaṁ hutvā nāsikagge patitadiṭṭhehi samannāgatānaññavuttiyā kriyantaravirahato. Āsīnā jhāyamānā nisinnā tā accharā yoginisadisā taṇhāaratiragāsaṅkhātā māraṅganāyo dhīraṁ siṅgārādhippāyena katānekalīlāvilāsenāpi akampamānaṁ taṁ bhagavantaṁ yogābhiyogato mantajappanasaṅkhātayoge yuñjanena vasaṁ attano vasaṁ tadā attano parājitakāle nentīva pāpenti maññeti. Ettha pubbaddhena māraṅganāsaṅkhātasajīvapadatthānaṁ vijjamānappakāraṁ dassitaṁ. Puna aparaddhena tesameva avijjamānayogābhiyogena vasīkaraṇaṁ kappitaṁ. Māraṅganānaṁ niccalanisajjāya yoginīnaṁ mantajjhayanasadisattā māraṅganānaṁ yoginīnaṁ upamānopameyyattaṁ sāmatthiyā gamyateti esā upamābbhantaraparikappanā nāma. ‘‘Nenti ivā’’ti payoge katepi kriyāparikappanaṁ na hoteva. Icchāya bhaṅgoti ca, tena āturāti ca, niggataṁ calaṁ calanaṁ asmā āsanasmāti ca, atisayena niccalanti ca, kriyāvisesanaṁ, yoge abhiyogoti ca vākyaṁ.",
  "anya-e0812n3:638": "‘‘Nenti ivā’’ti idha ivasaddasutiyā upamājotanatthaṁ ceti saṁsayo na kātabbo, sādhammasaṅkhātaguṇavisesassa sambandhe asati kriyāmattassa upamābhāvato. Vuttaṁ hi–",
  "anya-e0812n3:639": "‘‘Vasaṁ nentīva dhīra’’nti, nayena no’pamānatā;",
  "anya-e0812n3:640": "Na hi kattukriyāya’tthi, upamānopameyyatāti.",
  "anya-e0812n3:641": "‘‘Vasaṁ nentīva dhīra’’nti ettha nayane gamyamāne pāpane upamānatā upamānabhāvo natthi, hi tatheva, kattukriyāya kattusambandhiyā kriyāya upamānopameyyatā upamānabhāvo upameyyabhāvo natthīti ayaṁ hetthattho.",
  "anya-e0812n3:642": "Kriyāparikappanā",
  "anya-e0812n3:643": "271.",
  "anya-e0812n3:644": "Gajaṁ māro samāruḷho, yuddhāya’ccanta’munnataṁ;",
  "anya-e0812n3:645": "Magga’manvesati nūna, jinabhīto palāyituṁ.",
  "anya-e0812n3:646": "271.‘‘Gaja’’miccādi. Yuddhāya accantamatisayena unnatamuccaṁ gajaṁ hatthiṁ samāruḷho māro vasavattī taṁ jinātīti atthena jinato bhīto palāyituṁ kiñci nilīyanaṭṭhānaṁ maggaṁ pathaṁ anvesati nūna maññe. Iti kriyāparikappanā ārohanakriyāya maggamanvesanatthanti parikappitattā.",
  "anya-e0812n3:647": "271.‘‘Gaja’’miccādi. Yuddhāya yuddhatthaṁ accantaṁ atisayena unnataṁ diyaḍḍhasatayojanāyāmānurūpauccaguṇasamannāgataṁ gajaṁ girimekhalaṁ samāruḷho māro jinā bhīto palāyituṁ maggaṁ nibbhayaṁ pathaṁ anvesati nūna gavesati maññe. Yuddhatthaṁ kurumāno gajārohanaṁ maggānvesanatthamiti kavinā parikappitattā esā kriyāparikappanā nāma. Accantamiti asaṅkhya sasaṅkhyabhāvepi pakaraṇato ādhikke eva vattati.",
  "anya-e0812n3:648": "Guṇaparikappanā",
  "anya-e0812n3:649": "272.",
  "anya-e0812n3:650": "Muninda pādadvande te, cārurājīvasundare;",
  "anya-e0812n3:651": "Maññe pāpābhisammadda-jātasoṇena soṇimā.",
  "anya-e0812n3:652": "272. Muninda te cāru ca taṁ rājīvaṁ padumañca tamiva sundaraṁ tasmiṁte pādadvande soṇimā lohitattaguṇo, iti yathāvaṭṭhitā acetanassa lohitattalakkhaṇassa vatthuno vutti vuttā, sāyamaññathā parikappīyate. Pāpānaṁ kilesārīnaṁ abhisammaddena atisayaṁ sampisanena jātaṁ soṇaṁ rudhiraṁ, tena jātoti maññe. Iti guṇaparikappanā pādadvandasannihitalohitattaguṇassa ‘‘pāpā…pe… soṇene’’ti parikappitattā.",
  "anya-e0812n3:653": "272.‘‘Muninde’’ccādi. He muninda te tava cārurājīvasundare manuññapadumasundare pādadvande soṇimā rattavaṇṇaṁ pāpābhisammaddajātasoṇena maññe saparasantānagatapāpānaṁ sammaddanena jātena rudhirenāti maññe. Sabbaññuno pāde bhavantarasiddhapuññakammānubhāvena jātarattavaṇṇaṁ ‘‘pāpābhisammaddanenā’’ti parikappitattā ayaṁ guṇaparikappanā nāma. Cāru ca taṁ rājīvañcāti ca, pāpānaṁ abhisammaddoti ca, tena jātañcāti ca, tañca taṁ soṇañcāti ca, soṇassa bhāvoti ca viggaho.",
  "anya-e0812n3:654": "273.",
  "anya-e0812n3:655": "Maññesaṅke dhuvaṁ nūna-miva’miccevamādihi;",
  "anya-e0812n3:656": "Sā’yaṁ byañjīyate kvāpi, kvāpi vākyena gamyate.",
  "anya-e0812n3:657": "273. Vohāratthaṁ parikappanāsūcake sadde dassento āha ‘‘maññe’’iccādi. Iti evarūpo saddarāsi ādi yesaṁ ‘‘takkemi, parikappemi, cintayāmi, yathe’’tyevamādīnaṁ, tehi sāyaṁ parikappanā kvāpi yathāvutte byañjīyate pakāsīyate, kvāpi katthaci pana vākyena gamyate maññeiccādīnamabhāvepīti.",
  "anya-e0812n3:658": "273. Vohārasukhatthaṁ parikappanāpakāsake sadde dasseti ‘‘maññe’’ccādinā. Maññe, saṅke, dhuvaṁ, nūna, iva, evamādīhi saddehi sāyaṁ parikappanā kvāpi ettha viya katthaci byañjīyate pakāsīyate, kvāpi katthaci vākyena kriyākārakasambandhasahitapadasamudāyena gamyate ivādisaddayogābhāvepi kevalaṁ vākyasāmatthiyeneva ñāyate. ‘‘Maññe’’ccādipadapañcakaṁdvandasamāsena niddiṭṭhaṁ. Iti evaṁ pakāro saddasamudāyo ādi yesaṁ ‘‘takkemi, parikappemi, cintayāmi, yathā’’tiānīnanti viggaho.",
  "anya-e0812n3:659": "Gammaparikappanā",
  "anya-e0812n3:660": "274.",
  "anya-e0812n3:661": "Dayāsañcārasarasādayāsañjātasarasā (ka.), dehā nikkhantakantiyo;",
  "anya-e0812n3:662": "Pīṇentā jina te sādhu-janaṁ sarasataṁ nayuṁ.",
  "anya-e0812n3:663": "274. Udāharati ‘‘dayā’’iccādi. Raso sineho, tena saha vattamāno saraso. Deho. Dayāya karuṇāya sañcāro dukkhitasattavisayā nirantarappavatti, tena saraso, tato. Jina te dehā sarīrato nikkhantakantiyo sādhujanaṁ pīṇentā tappentā tameva janaṁ sarasataṁ sapemataṁ nayuṁ pāpesuṁ, tādisaṁ tathāvidhadehanikkhantakantī naṁ sādhujanaṁ pīṇenti. Gammamānaparikappanāyaṁ yato kantiyo laddhasarasasarīrasaṁsaggā sayampi sarasā iva attānaṁ sevamānampi sādhujanaṁ sarasataṁ nentīti gamyate.",
  "anya-e0812n3:664": "274. Vākyagammaparikappanamudāharati ‘‘daye’’ccādinā. He jina te dayāsañcārasarasā dukkhitasattavisayāya karuṇāya savisaye nirantarappavattiyā sañjātasnehato dehā sarīrato nikkhantakantiyo dasadisāsu niggatā nīlādichabbaṇṇaraṁsiyo sādhujanaṁ katapuññaṁ uttamajanaṁ pīṇentā sarasataṁsasnehabhāvaṁ pemasahitattaṁ nayuṁ tameva sādhujanaṁ pāpesuṁ. ‘‘Sarasataṁ nayu’’nti ettha ‘‘sādhujana’’nti sutasambandhena ñāyati. Karuṇāsinehasommadehasaṁsaggato kantiyo sayampi nissayaguṇato sommabhūtā attānaṁ visayaṁ katvā pavattajanepi muduṁ karontevāti ivādīnaṁ abhāvepi vākyagammaparikappanā. Ettha acetanānaṁ kantivatthūnaṁ janapasādasaṅkhātavatthuṭṭhiti ‘‘dayāsañcārasarasā ivā’’ti evamādiaññappakārena parikappito. Dayāya sañcāro punappunaṁ pavattīti ca, saha rasena snehena vattamānoti ca, dayāsañcārena sarasoti ca, nikkhantā ca tā kantiyo ceti ca, sādhu ca so jano ceti ca, sarasassa bhāvoti ca vākyaṁ.",
  "anya-e0812n3:665": "275.",
  "anya-e0812n3:666": "Ārabhantassa yaṁ kiñci, kattuṁ puññavasā puna;",
  "anya-e0812n3:667": "Sādhanantaralābho yo, taṁ vadanti samāhitaṁ.",
  "anya-e0812n3:668": "275. Samāhitaṁ samāharati ‘‘ārabhantassi’’ccādinā. Yaṁ kiñci kāriyaṁ kattuṁ sattubhaṅgādikaṁ ārabhantassa sajjībhūtassa yassa kassaci pumuno puññavasā kusalabalena kāraṇena kusalasāmatthiyena puna sādhyate sādhiyamaneneti sādhanaṁ, tato tameva vā antaramaññaṁ, tassa lābho, aññakāraṇalābhoti attho. Taṁ samāhitaṁ vadanti, samādhānaṁ samāhitaṁ.",
  "anya-e0812n3:669": "275. Idāni samāhitālaṅkāraṁ dasseti ‘‘ārabha’’miccādinā. Yaṁ kiñci amittavijayādikaṁ kattuṁ ārabhantassa yassa puññavasā kusalabalena puna yo sādhanantaralābho tasseva kāriyasiddhiyā upakārakassa aññasādhanassa yo lābho atthi, taṁ kāraṇalābhaṁ samāhitaṁ vadanti tasseva kāriyassa samādhānattā patiṭṭhitattā samāhitaṁ iti kavino kathenti. Sādhyate sādhiyamaneneti ca, tañca taṁ antaramaññañceti ca, tassa lābhoti ca, samādhānamiti ca vākyaṁ.",
  "anya-e0812n3:670": "276.",
  "anya-e0812n3:671": "Mārāribhaṅgābhimukha-manaso tassa satthuno;",
  "anya-e0812n3:672": "Mahāmahī mahārāvaṁ, ravī’ya’mupakārikā.",
  "anya-e0812n3:673": "276. Udāharati ‘‘māra’’iccādi. Mārārino mārasattuno bhaṅge abhibhave abhimukhaṁ na parammukhaṁ manaṁ yassa tassa satthuno upakārikā āraddhamārabhaṅgakriyānuggāhikā mahāmahī ayaṁ mahārāvaṁ mārāridussahaṁ mahānādaṁ ravī akāsi. Idha mārāribhañjanaṁ kāriyamāraddhaṁ, tassa puññavaseneva mahīrāvo aparaṁ sādhanaṁ samāpannanti lakkhaṇaṁ yojanīyaṁ.",
  "anya-e0812n3:674": "276.‘‘Mārāri’’ccādi. Mārāribhaṅgābhimukhamanaso mārasaṅkhātassa sattuno maddane abhimukhacittassa tassa satthuno upakārikā āraddhamāravijayassa upatthambhikā ayaṁ mahāmahī mahārāvaṁ mārassa hadayavatthuṁ maddanto maddantī (?) viya sahitumasakkuṇeyyaṁ mahānādaṁ ravī akāsi. Ettha mārabhaṅgajananaṁ satthūhi āraddhakāriyaṁ, tasseva siddhiyā hetubhūtaṁ aññakāraṇaṁ nāma mahīrāvo. Māro eva ari sattūti ca, tassa bhaṅgoti ca, tasmiṁ abhimukhaṁ manaṁ yasseti ca, mahantī ca sā mahī ceti ca viggaho.",
  "anya-e0812n3:675": "277.",
  "anya-e0812n3:676": "Avatvā’bhimataṁ tassa, siddhiyā dassana’ññathā;",
  "anya-e0812n3:677": "Vadanti taṁ pariyāya-vuttīti sucibuddhayo.",
  "anya-e0812n3:678": "277. Pariyāyavuttiṁ paṭipādeti ‘‘avatvā’’iccādinā. Abhimataṁ kiñci atthaṁ dhanadānādilakkhaṇaṁ avatvā añjasā vācakabyāpārena anākhyāya tassābhimatassatthassa siddhiyā nipphādanatthaṁ aññathā aññena pakārena tannibbattianuguṇena yaṁ dassanaṁ vacanaṁ, taṁ sucibuddhayo pariyāyavuttīti vadanti. Pariyāyena vacanaṁ pariyāyavuttīti.",
  "anya-e0812n3:679": "277. Idāni pariyāyavuttiṁ dasseti ‘‘avatvā’’iccādinā. Abhimataṁ iṭṭhaṁ dhanadānādisarūpaṁ dhanadhaññādiṁ (sīhaḷabyākhyāyaṁ) yaṁ kiñci atthaṁ avatvā ujumakathetvā tassa abhimatatthassa siddhiyā nipphattiyā aññathā vattumicchitatthassānurūpenāññappakārena dassanaṁ yaṁ kiñci dassanaṁ kathanamatthi, sucibuddhayo pariyāyavuttīti taṁ vadanti. Pariyāyena vutti kathanamiti ca, suci buddhi yesamiti ca vākyaṁ.",
  "anya-e0812n3:680": "278.",
  "anya-e0812n3:681": "Vivaṭaṅgaṇanikkhittaṁ, dhana’mārakkhavajjitaṁ;",
  "anya-e0812n3:682": "Dhanakāma yathākāmaṁ, tuvaṁ gaccha yadi’cchasi.",
  "anya-e0812n3:683": "278. Udāharati ‘‘vivaṭaṅgaṇe’’ccādi. Dhanaṁ vivaṭe kenaci anāvaṭattā aṅgaṇe pakāsappadese nikkhittaṁ atha ca pana ārakkhavajjitaṁ. Dhanaṁ kāmetīti dhanakāmāti āmantanaṁ. Tuvaṁ yadi icchasi gantuṁ dhanaṁ vā, yathākāmaṁ gaccheti dhanāvaharaṇamicchitamañjasā avatvā taṁsiddhiyā byājena vadati. Pariyāyavutti.",
  "anya-e0812n3:684": "278. Udāharati ‘‘vivaṭa’’miccādinā. Dhanaṁ muttāmaṇiādi vivaṭaṅgaṇanikkhittaṁ pākārādiparikkheparahitattā nirāvaraṇaṭṭhāne yena kenaci ṭhapitaṁ apica ārakkhavajjitaṁ. Bho dhanakāma tuvaṁ yadicchasi dhanaṁ gamanaṁ vā, yathākāmaṁ gacchāti cittenicchitadhanāvaharaṇavidhānaṁ ‘‘dhanamāharā’’ti ujumavatvā evaṁ byājena vuttattā idaṁ pariyāyavutti nāma. Vivaṭañca taṁ aṅgaṇañceti ca, tasmiṁ nikkhittanti ca, ārakkhena vajjitamiti ca, dhanaṁ kāmetīti ca, kāmaṁ taṇhaṁ taṁsampayuttaṁ vā cittamanatikkammāti ca vākyaṁ.",
  "anya-e0812n3:685": "279.",
  "anya-e0812n3:686": "Thutiṁ karoti nindanto, viya taṁ byājavaṇṇanaṁ;",
  "anya-e0812n3:687": "Dosābhāsā guṇā eva, yanti sannidhi’matrahi.",
  "anya-e0812n3:688": "279. Byājavaṇṇanaṁ vaṇṇeti ‘‘thuti’’miccādinā. Nindanto viya dosaṁ nidassento viya thutiṁ karoti vaṇṇaṁ bhāsati, taṁ byājathutilakkhaṇaṁ byājavaṇṇanaṁ nāma. Kathamettha guṇā patīyantīti āha ‘‘dosi’’ccādi. Atra vuttivisese dosā viya ābhāsanti paṭibhanti. Tādisapadādinā dosābhāsā guṇā eva iddhimantatādayo na dosopi koci sannidhimavaṭṭhānaṁ yanti. Hīti avadhāraṇe atra byājavaṇṇanamevidaṁ, na nindakamiti.",
  "anya-e0812n3:689": "279. Idāni byājavaṇṇanaṁ dasseti ‘‘thuti’’ccādinā. Nindanto viya dosaṁ dassento viya thutiṁ karoti vaṇṇanaṁ karoti, taṁ vaṇṇanākaraṇaṁ byājavaṇṇanaṁ nāma hoti. Nindāsabhāvena pavattathutittā nindā eveti ce? Atra asmiṁ vuttivisese dosābhāsā dosā viya paṭibhāsamānā guṇā eva tādisapadappayogena iddhimantatādayo guṇāva sannidhiṁ guṇasabhāvāvaṭṭhānaṁ yanti pāpuṇantīti. Byājena vaṇṇanamiti ca, dosā iva ābhāsanti paṭibhāsantīti ca vākyaṁ.",
  "anya-e0812n3:690": "280.",
  "anya-e0812n3:691": "Sañcāletu’malaṁ tvaṁ’si, bhusaṁ kuvalayā’khilaṁ;",
  "anya-e0812n3:692": "Visesaṁ tāvatā nātha, guṇānaṁ te vadāma kiṁ.",
  "anya-e0812n3:693": "280. Udāharati ‘‘sañcāletu’’miccādinā. Nātha tvaṁ akhilaṁ kuvalayaṁ uppalaṁ pathavīvalayañceti siliṭṭhaṁ sañcāletuṁ bhamayitumito cito ca bhusamaccantaṁ alaṁ samatthopi tāvatā taṁmattena te guṇānaṁ visesaṁ atisayalakkhaṇaṁ kiṁ kena kāraṇena vadāma. Iha uppalacālanasāmatthiyavibhāvanavasena nindati, tāva nikhilabhūmaṇḍalasañcālāvikaraṇato paramāya thutiyā saṁyojitoyaṁ bhagavā mahānubhāvaṁ vicitavāti bhuvanamaṇḍalasikhāmaṇīti. Byājavaṇṇanamīdisamaccantaṁ ramaṇīyaṁ, tadidañca sabbathā silesamupajīvati.",
  "anya-e0812n3:694": "280. Idāni udāharati ‘‘sañcāletu’’miccādinā. Nātha tvaṁ akhilaṁ kuvalayaṁ nissesaṁ nīluppalavanaṁ pathavīmaṇḍalaṁ vā sañcāletuṁ kampetuṁ bhusamatisayena alaṁ samattho, tāvatā te guṇānaṁ visesamatisayaṁ kiṁ vadāma kathaṁ bhaṇāmāti. Kuvalayasaddassa uppalavisesavācakattā paṭhamaṁ nindāva, tasseva saddassa pathavīmaṇḍalavācakattā ‘‘iddhimato tava idaṁ kiṁ visesa’’nti uttamaguṇavaṇṇanā katā hoti. Īdisā byājavaṇṇanā pasatthā, sā ca sabbathā silesaṁ nissāya pavattatīti. Kuyā pathaviyā valayaṁ maṇḍalamiti samāso.",
  "anya-e0812n3:695": "281.",
  "anya-e0812n3:696": "Visesi’cchāyaṁ dabbassa, kriyājātiguṇassa ca;",
  "anya-e0812n3:697": "Vekalladassanaṁ yatra, viseso nāma’yaṁ bhave.",
  "anya-e0812n3:698": "281. Visesavuttiṁ vatteti ‘‘visesicchāya’’miccādinā. Visese atisaye kismiñcipi kāriyavisese icchāyaṁ dabbādīnaṁ yatra vekallassa abhāvassa dassanaṁ vacanaṁ, ayaṁ viseso nāma visesavutti nāma bhave.",
  "anya-e0812n3:699": "281. Idāni visesālaṅkāraṁ dasseti ‘‘visesi’’ccādinā. Visesicchāyaṁ atisaye kāriyavisese icchāyaṁ sati dabbassa ca kriyājātiguṇassa ca yatra yasmiṁ vuttivisese vekalladassanaṁ abhāvakathanamatthi, ayaṁ viseso nāma bhave visesavutti nāma siyāti. Vikalassa bhāvoti ca, tassa dassanamiti ca vākyaṁ.",
  "anya-e0812n3:700": "282.",
  "anya-e0812n3:701": "Na rathā na ca mātaṅgā, na hayā na padātayo;",
  "anya-e0812n3:702": "Jito mārāri muninā, sambhārāvajjanena hi.",
  "anya-e0812n3:703": "Dabbavisesavutti.",
  "anya-e0812n3:704": "282. Udāharati ‘‘na rathā’’iccādi. Subodhaṁ. Atra ca vijayopakaraṇacaturaṅgānīkalakkhaṇadabbābhāvena samatiṁsapāramitāsaṅkhatasambhārāvajjanasseva mārārivijayalakkhaṇo viseso vutto.",
  "anya-e0812n3:705": "282.‘‘Na rathā’’iccādi. Rathā tayo antamaso saparivārānaṁ tiṇṇaṁ rathānaṁ anīkavohārato tādisā tayo rathā ca natthi. Mātaṅgā tayo vuttanayena anīkasaṅkhātā tayo mātaṅgā ca natthi. Na hayā tayo tādisā anīkasaṅkhātā tayo assā ca natthi. Padā na antamaso sāyudhānaṁ catunnaṁ purisānaṁ anīkavohārato tādisā cattāro purisā padā ca natthi. Tathāpi muninā sambhārāvajjanena hi samatiṁsapāramidhammānaṁ ābhogakaraṇeneva mārāri mārapaccattiko jito abhibhavito. Iha jayopakaraṇabhāvena ṭhitānaṁ rathānīkādīnaṁ dabbānaṁ vekallaṁ dassetvā sattuvijayasabhāvānaṁ sambhārānaṁ āvajjanavisesassa vuttattā esā dabbavisesavutti nāma. Ratho nāma catupurisaparivāro, tādisaṁ rathattayaṁ rathānīkaṁ nāma. Hatthī pana dvādasapurisaparivāro hoti, tādisaṁ hatthittayaṁ hatthānīkaṁ nāma. Asso tipurisaparivāro, tādisaṁ hayattayaṁ hayānīkaṁ nāma. Sāyudhā cattāro purisā padānīkaṁ nāma. Iha rathādīsu ṭhitā viya sīghaṁ pādabalena gantvā yujjhamānā purisā pādopacārena ‘‘pādā’’ti vuttā. Rathādīnaṁ pamāṇaṁ tayoti anīkaṭṭhāne dassetvā purisapamāṇassāvuttepi antamaso cattāro purisā anīkaṁ nāma hontīti pakaraṇato cattāroti ñāyati. No ce? Sāvudhapurisavācakassa padātisaddassa ‘‘padātayo’’ti bahuvacanena rūpasambhavato ‘‘rathā na, mātaṅgā na, hayā na, padātayo na’’ iti sambandho. Dabbavisesavutti dabbena dabbapaṭisedhanato visesakathanaṁ visesassa vuttīti ca, dabbena dabbapaṭisedhena visesavuttīti ca vākyaṁ. Kriyāvisesavutyādittayampi evameva daṭṭhabbaṁ.",
  "anya-e0812n3:706": "283.",
  "anya-e0812n3:707": "Na baddhā bhūkuṭineva, phurito dasanacchado;",
  "anya-e0812n3:708": "Mārāribhaṅgañcā’kāsi, munivīro varo sayaṁ.",
  "anya-e0812n3:709": "Kriyāvisesavutti.",
  "anya-e0812n3:710": "283.‘‘Na baddhā’’iccādi. Bhūkuṭi bhamubhaṅgo kopajanito na baddhā na racitā, dasanacchado cādharo neva phurito neva kampito kopena. Tathāpi ca varo uttamo munivīro sayaṁ mārārino bhaṅgaṁ parājayaṁ akāsīti. Bhūkuṭibandhanādikriyāvigamena nibbikāravijayalakkhaṇo viseso dassito.",
  "anya-e0812n3:711": "283.‘‘Na baddhā’’iccādi. Bhūkuṭi kopavikārabhūto bhamubhaṅgopi na baddhā na katā, dasanacchado dantāvaraṇo neva phurito na kampāpito. Tathāpi varo uttamo munivīro muniguṇavīraguṇayutto tathāgato sayaṁ mārāribhaṅgañca akāsīti. Ettha bhamubhaṅgaracanādikaṁ kriyaṁ akatvā nibbikārassa mārabhaṅgasabhāvavisesassa nibbikāramārabhaṅgassa (ka.) vuttattā esā kriyāvisesavutti nāma. Bhūnaṁ kuṭi vaṅkatāti ca, māro eva arīti ca, tesaṁ bhaṅgoti ca vākyaṁ.",
  "anya-e0812n3:712": "284.",
  "anya-e0812n3:713": "Na disāsu byattātatā (sī.)raṁsi,",
  "anya-e0812n3:714": "Nā’loko lokapatthaṭo;",
  "anya-e0812n3:715": "Tathāpya’ndhatamaharaṁ,",
  "anya-e0812n3:716": "Paraṁ sādhusubhāsitaṁ.",
  "anya-e0812n3:717": "Jātivisesavutti.",
  "anya-e0812n3:718": "284.‘‘Ni’’ccādi. Disāsu dasasu byattā patthaṭā raṁsi na bhavati. Loke sakalasmiṁ patthaṭo vitthato ālokona bhavati. Tathāpīti visesanicchāyaṁ, tajjātikattābhāvepi sādhūnaṁ subhāsitaṁ saddhammasaṅkhātaṁ paramaccantameva andhatamaṁ iṭṭhāniṭṭhāvekallato paññācakkhussa andhakāraṁ mohandhakāraṁ haratīti andhatamaharanti. Raṁsiyā andhakārāpahārasamatthāya nivattiyā viseso subhāsitassa dassito.",
  "anya-e0812n3:719": "284.‘‘Na disāsu’’iccādi. Disāsu byattā patthaṭā raṁsipi natthi, lokapatthaṭo ālokopi natthi. Tathāpi sādhusubhāsitaṁ saddhammo paramaccantaṁ andhatamaharaṁ atthānatthatīraṇakkhamassa paññācakkhussa andhakārakamohatamaṁ haraṁ hotīti. Idha andhakāraviddhaṁsane samatthaṁ raṁsijātyādikaṁ paṭisedhetvā subhāsitassa andhakārāpaharaṇasaṅkhātassa visesassa vuttattā ayaṁ jātivisesavutti nāma. Loke patthaṭoti ca, andhetīti andho moho, tamasadisattā andhoyeva tamoti ca, taṁ haratīti ca, sādhūnaṁ subhāsitamiti ca vākyaṁ.",
  "anya-e0812n3:720": "285.",
  "anya-e0812n3:721": "Na kharaṁ na hi vā thaddhaṁ, muninda vacanaṁ tava;",
  "anya-e0812n3:722": "Tathāpi gāḷhaṁ khanati, nimmūlaṁ janatāmadaṁ.",
  "anya-e0812n3:723": "Guṇavisesavutti.",
  "anya-e0812n3:724": "285.‘‘Na khara’’miccādi. Muninda tava vacanaṁ na kharaṁ na lūkhaṁ, na thaddhaṁ vā kaṭhinañca na hi. Tathāpi tādisakharattādiguṇābhāvepi janatāya janasamūhassa madaṁ gāḷhaṁ daḷhaṁ taṇhaṁ (ka.) katvā nimmūlaṁ khanatīti. Ayosaṅkumhi pasiddhakharattādiguṇanisedhena munindavacanassa viseso āvikato.",
  "anya-e0812n3:725": "285.‘‘Na khara’’miccādi. He muninda tava vacanaṁ kharaṁ kakkasaṁ na hoti, thaddhaṁ vā na hoti. Tathāpi janatāmadaṁ janasamūhassa jātyādiṁ nissāya pavattaṁ gabbaṁ gāḷhaṁ daḷhaṁ katvā nimmūlaṁ mūlamasesetvā khanatīti. Khaṇanakkhamaayosaṅkuādīsu labbhamānaṁ kharattādiguṇaṁ paṭisedhetvā buddhavacanassa madakhaṇanasabhāvasaṅkhātassa visesassa vuttattā ayaṁ guṇavisesavutti nāma hoti. Natthi mūlamassa khaṇanassāti ca, janānaṁ samūhoti ca, tāya madoti ca viggaho. ‘‘Gāḷhaṁ nimmūla’’nti khaṇanakriyāya visesanattā gāḷhaṁ nimmūlaṁ khaṇanaṁ karotīti yojanā.",
  "anya-e0812n3:726": "286.",
  "anya-e0812n3:727": "Dassīyate’tidittaṁ…tirittaṁ (ka.)tu,",
  "anya-e0812n3:728": "Sūravīrattanaṁ yahiṁ;",
  "anya-e0812n3:729": "Vadanti viññū vacanaṁ,",
  "anya-e0812n3:730": "Ruḷhāhaṅkāramīdisaṁ.",
  "anya-e0812n3:731": "286. Ruḷhāhaṅkāraṁ vadanti.",
  "anya-e0812n3:732": "286. Idāni ruḷhāhaṅkāraṁ dasseti ‘‘dassīyate’’ iccādinā. Sūravīrattanaṁ sūrabhāvavīrabhāvaṁ atidittaṁ tu atisayena pana dittaṁ yahiṁ vākye dassīyate, īdisaṁ vacanaṁ viññū kavayo ruḷhāhaṅkāramiti vadantīti. Sūro ca vīro cāti ca, tesaṁ bhāvoti ca, ruḷho uggato ahaṅkāro ettha vuttiviseseti ca vākyaṁ.",
  "anya-e0812n3:733": "287.",
  "anya-e0812n3:734": "Dame nandopanandassa,",
  "anya-e0812n3:735": "Kiṁ me byāpāradassanā;",
  "anya-e0812n3:736": "Puttā me pādasambhattā,",
  "anya-e0812n3:737": "Sajjā santeva tādise.",
  "anya-e0812n3:738": "287. Udāharati ‘‘dame’’iccādinā. Nandopanandassa nāgarājassa appameyyamahānubhāvassa dame damane me mama niravadhisarantippameyyappabhāvānucaritakittinopi parassa byāpāradassanā payogapaṭipādanena kiṁ payojanaṁ, na kimpi, yato me pādasambhattā pādāvanatā tādise kammani sajjā baddhakacchā santeva vijjanteva, tatoti yojanīyaṁ.",
  "anya-e0812n3:739": "287.‘‘Dame’’ccādi. Nandopanandassa nāgarañño dame damakaraṇe byāpāradassanā bhuvanattaye pavattamānaānubhāvena ca sampavattitakittisamūhena ca samannāgatassa mayhaṁ tādisapayogadassanena kiṁ payojanaṁ. Yasmā me pādasambhattā mayhaṁ caraṇāvanatā tādise kicce sajjā sannaddhā puttā bahavo santi eva, tasmāti. Cetovasitāya sūravīrabhāvo iha atiditto dassito hoti. Byāpārassa dassanamiti ca, pādesu sambhattāti ca vākyaṁ.",
  "anya-e0812n3:740": "288.",
  "anya-e0812n3:741": "Sileso vacanā’nekā-",
  "anya-e0812n3:742": "Bhidheyye’kapadāyutaṁ;",
  "anya-e0812n3:743": "Abhinnapadavākyādi-",
  "anya-e0812n3:744": "Vasā tedhā’ya’mīrito.",
  "anya-e0812n3:745": "288. Silesaṁ niddisati ‘‘sileso’’iccādinā. Anekaṁ bhinnamabhidheyyattho yassātyanekābhidheyyaṁ. Ekena samānena padena sarūpena āyutamanvitaṁ yaṁ vacanaṁ vuttīti anuvaditvā so silesoti vidhīyate, yena kenaci rūpena upamānopameyyalakkhaṇatthānaṁ silesanato. Ayañcevaṁlakkhaṇo sileso tedhā īrito. Kathaṁ? Abhinnapadavākyādivasā abhinnamekaṁ padaṁ syādyantatyādyantarūpaṁ yatra, tameva vākyaṁ vākyalakkhaṇopetattā. Taṁ ādi yesaṁ, tesaṁ vasāti attho.",
  "anya-e0812n3:746": "288. Idāni silesālaṅkāraṁ dasseti ‘‘sileso’’ccādinā. Anekābhidheyyaṁ ekapadāyutaṁ ubhayattha sādhāraṇattā tulyena saddarūpena yuttaṁ yaṁ vacanaṁ atthi, so sileso nāma. So pana yena kenaci sādhammarūpena upamānopameyyabhūtānamatthānaṁ siliṭṭhattā aññamaññaṁ phusitvā ṭhitattā sileso nāma. Ayaṁ vuttalakkhaṇo sileso abhinnapadavākyādivasā akatavikārānaṁ syādyantatyādyantapadasamannāgatānaṁ vākyalakkhaṇopetavākyānaṁ pabhedena tedhā īritoti. Anekamabhidheyyaṁ yasseti ca, ekañca taṁ padañceti ca, tena āyutanti ca, abhinnāni padāni yasminti ca, tañca taṁ vākyañcāti ca, taṁ ādi yesaṁ abhinnapadavākyānanti ca, tesaṁ vaso bhedoti ca vākyaṁ.",
  "anya-e0812n3:747": "289.",
  "anya-e0812n3:748": "Andhantamaharo hārī, samāruḷho mahodayaṁ;",
  "anya-e0812n3:749": "Rājate raṁsimālī’yaṁ, bhagavā bodhayaṁ jane.",
  "anya-e0812n3:750": "Abhinnapadavākyasileso.",
  "anya-e0812n3:751": "289. Udāharati ‘‘andhantami’’ccādi. Ayaṁ bhagavā sūriyo mahāmuni ca. Tattha sūriyo tāva andhantamaharo pakatiyandhakāropahārī, mahāmuni tu andhakāramohatamāpahārī. Hārī manuñño sūriyo mahāmuni ca, sūriyo mahodayaṁ mahantaṁ udayaṁ pabbataṁ samāruḷho, mahāmuni tu mahodayaṁ mahantamabbhudayaṁ sammāsambodhisamadhigamarūpaṁ samāruḷho patto. Raṁsīnaṁ mālā, sā assa atthīti raṁsimālī, sūriyo mahāmuni ca. Jane bodhayaṁ niddāpagamanena kilesaniddāpagamanena vā pabodhayanto rājate dibbatīti. Abhinnapadavākyasileso bhaṅgena vinā yathāvaṭṭhānamubhayattha padayojanato.",
  "anya-e0812n3:752": "289. Idāni udāharati ‘‘andha’’miccādinā. Mahodayaṁ mahantaṁ udayaṁ pabbataṁ, sabbaññupadavisaṅkhātamahābhivuddhiṁ vā samāruḷho āruḷho, sampatto vā, andhantamaharo cakkavāḷagabbhe patthaṭapakatighanandhakārassa, ñāṇalocanassa andhakaraṇato andhakāroti vuttamohassa vā viddhaṁsako, hārī teneva manuñño raṁsimālī attano raṁsimālāya samannāgato jane pakatiniddāya kilesaniddāya vā samannāgate satte bodhayaṁ bodhayanto ayaṁ bhagavā divākaro, chahi bhagadhammehi samannāgato buddho vā rājate dibbatīti. Dvīsu pakkhesu padānaṁ samānabhāvena ṭhitattā ayaṁ abhinnapadavākyasileso. Andho ca so tamo ceti ca, taṁ haratīti ca, mahanto ca so udayo pabbato cāti ca, mahanto ca so udayo abbhudayo abhivuddhi cāti ca, raṁsīnaṁ mālāti ca, sā assa atthīti ca, bhago sirī assa sūriyassa atthīti ca, bhago sirīkāmapayatanādippakāro assa satthuno atthīti ca viggaho. Abhinnapadavākyasaṅkhāto sileso. Aparopi attho ettha silissatīti sileso. ‘‘Bhinnapadavākyasileso’’tiādikampi iminā nayena ñātabbaṁ.",
  "anya-e0812n3:753": "290.",
  "anya-e0812n3:754": "Sāradāmalakābhāso, samānītaparikkhayo;",
  "anya-e0812n3:755": "Kumudākarasambodho, pīṇeti janataṁ sudhī.",
  "anya-e0812n3:756": "Bhinnapadavākyasileso.",
  "anya-e0812n3:757": "290.‘‘Sārade’’ccādi. Sudhā assa atthīti sudhī, cando. Sobhanā sabbaññutaññāṇarūpaṁ buddhi assa atthīti sudhī, sammāsambuddho. Sārado saradakāle sambhūto amalako nimmalo ābhā sobhā yassa so, cando. Paresaṁ nibbānasāraṁ dadātīti sārado, amalako ābhāso, amalakassa hatthāmalakasseva vā ābhāso asesañeyyāvabodho yassa so, sammāsambuddho. Saṁ sammā kamenānīyamānattā ānīto parikkhayo kaṇhapakkho yena so, cando. Samaṁ vūpasamaṁ ānīto parikkhayo hāni kilesasattukato adhigatakkhayattā yenaso, sammāsambuddho. Kumudākarassa kumudassa raṁsiyā sambodhi vikāso yassa raṁsiyo sambodhi vikāsa’ssa (ka.) so, cando. Kuyā pathaviyā mudaṁ pītiṁ karotīti kumudākaro, sambodho catusaccāvabodho yassa so, sammāsambuddho, janataṁ janasamūhaṁ pīṇetīti. Ayaṁ bhinnapadavākyasileso vuttena vidhinā padānaṁ bhinnattā.",
  "anya-e0812n3:758": "290.‘‘Sāra’’iccādi. Sārado saradakāle sambhūto, veneyyānaṁ nibbānasāradāyako vā, amalakābhāso nimmalasobho, nimmalaketumālāsamannāgatattā tādisamatthakasobho vā, atha vā sāradāmalakābhāso saradakāle sañjātanimmalasobho, veneyyānaṁ nibbānasāradāyakanimmalasobho vā, atha vā sāradaāmalakaābhāso nibbānasāradāyakahatthāmalakasadisañeyyāvabodho. Samānītaparikkhayo kaṇhapakkhe suṭṭhu kamena ānīto parikkhayo paripuṇṇo vā cando, samasaṅkhatasantiṁ ānītakilesaparihānisaṅkhātaparikkhayo vā. Kumudākarasambodho kumudavikāsanena samannāgato, kusaṅkhātapathavīnissitānaṁ janānaṁ pītijananacatusaccāvabodhena samannāgato vā. Sudhī sudhāsaṅkhātaamatavantatāya tannāmako cando, sundarapaññavantatāya tannāmako sammāsambuddho vā. Janataṁ janasamūhaṁ pīṇetīti. Ubhayapakkhesu padaṁ bhinditvā atthassa yojanato ayaṁ bhinnapadavākyasileso. Sarade bhavo sārado, cando. Sāraṁ dadātīti sārado, bhagavā. ‘‘Sārado’’ti idaṁ ‘‘ābhāso’’ti padassa visesanaṁ hoti. Amalakonimmalo ābhāso assa candassāti ca, kamhi matthake ābhāsoti ca, amalo kābhāso assa satthunoti ca, sārado amalako ābhāso yassa candassa bhagavato vāti ca, sārado āmalakassa viya ābhāso ñeyyāvabodho assa bhagavatoti ca, saṁ sammā ānīto parikkhayo kalāhāni aneneti ca, samaṁ vūpasamaṁ ānīto parikkhayo hāni kilesasattuto yeneti ca, kumudānaṁ ākaroti ca, tesaṁ sambodho vikāso yasseti ca, mudaṁ pītiṁ karotīti mudākaro. Kuyā pathaviyā mudākaroti ca, so sambodho catusaccāvabodho yasseti ca, sudhā amataṁ assa candassa atthīti ca, su sobhanā dhī buddhi assa sambuddhassāti ca viggaho.",
  "anya-e0812n3:759": "291.",
  "anya-e0812n3:760": "Samāhitattavinayo, ahīnamadamaddano;",
  "anya-e0812n3:761": "Sugato visadaṁ pātu, pāṇinaṁ so vināyako.",
  "anya-e0812n3:762": "Bhinnābhinnapadavākyasileso.",
  "anya-e0812n3:763": "291.‘‘Samāhite’’ccādi. Saṁ sammā āhito patiṭṭhāpito attassa vinayo vinayanaṁ sabbattha savisaye appaṭihatacāravasena yassa so, garuḷo. Vinayanaṁ pavivittakāyacittappavattivasena damanaṁ yassa so, sammāsambuddho. Iti abhinnapadaṁ. Ahīnaṁ sappānaṁ inā nāyakā, tesaṁ madaṁ maddatīti ahīnamadamaddano, garuḷo. Ahīnānamuttamapurisānampi mahābrahmādīnaṁ madaṁ maddatīti ahīnamadamaddano, sammāsambuddho. Sundaraṁ gataṁ gamanaṁ samuddaṁ bhinditvā jalasaṅgamato paṭhamamevauggamanasāmatthiyayogato yassa so, garuḷo. Sundaraṁ gamanamassa nāgavikkantacārattā sugato, sammāsambuddho. Abhinnapadaṁ. So vīnaṁ pakkhīnaṁ nāyako, garuḷo. Visaṁ dadātīti visadaṁ pāṇinaṁ nāgalokaṁ pātu ahiṁsanavasena pālayatu, so vineti veneyyeti vināyako, sammāsambuddho. Pāṇinaṁ sakalasattalokaṁ visadaṁ asallīnaṁ pātu. Bhinnābhinnapadavākyasilesoyaṁ vuttanayena padānaṁ pana (ka.) ubhayamissattā.",
  "anya-e0812n3:764": "291.‘‘Samāhite’’ccādi. Samāhitattavinayo sammā āhitāya ṭhapitāya sarīrassa savisaye gatiyā samannāgato, sammā āhitena ṭhapitena cittadamanena samannāgato vā, ahīnamadamaddano nāgarājūnaṁ madamaddano, ahīnānaṁ uttamānaṁ bakabrahmādīnampi madamaddano vā, sugato pakkhavātavegena samuddajalaṁ dvidhā katvā tasmiṁ jale anekībhūteyeva nāgabhavanaṁ gantvā nāge gahetvā gamane samatthattā sundaragamano, samantabhaddakaanekappakāragamano vā, vināyako pakkhīnaṁ nāyako so garuḷarājā visadaṁ ghoravisattā visadāyakaṁ pāṇinaṁ nāgalokaṁ pātu ahiṁsanavasena pāletu. No ce, vināyako veneyye vinento so sammāsambuddho pāṇinaṁ sakalasattalokaṁ visadaṁ visāradaṁ katvā pātu ahitāpanayanahitopanayanena rakkhatūti. Ubhayapakkhesu ‘‘ahīnamadamaddano’’iccādikehi bhinnehi ca ‘‘samāhitattavinayo’’iccādikehi abhinnehi ca padehi samannāgatattā ayaṁ bhinnābhinnapadavākyasileso. Attassa vinayoti ca, samāhito attavinayo yassa garuḷassa tathāgatassa vāti ca, ahīnaṁ inā nāyakāti ca, ahīnānaṁ nāgarājūnaṁ madoti ca, hīnehi aññe ahīnā uttamā, tesaṁ madoti ca, taṁ maddatīti ca, vīnaṁ pakkhīnaṁ nāyakoti ca, veneyyajane vinetīti ca vākyaṁ. Dutiyapakkhe ‘‘visada’’nti kriyāvisesanaṁ.",
  "anya-e0812n3:765": "292.",
  "anya-e0812n3:766": "Viruddhāviruddhābhinna-kammā niyamavā paro;",
  "anya-e0812n3:767": "Niyamakkhepavacano, avirodhi virodhya’pi.",
  "anya-e0812n3:768": "293.",
  "anya-e0812n3:769": "Ocityasamposakādi, sileso padajādi’tipadajātipi (ka.);",
  "anya-e0812n3:770": "Esaṁ nidassanesveva, rūpa’māvibhavissati.",
  "anya-e0812n3:771": "292-3. Silesabhedamaññathāpi dassetumāha ‘‘viruddha’’iccādi. Viruddhāni cāviruddhāni ca aññamabhinnañca, tāniyeva kammāni kriyāni yesaṁ, te tayo silesā. Niyamo’vadhāraṇamasmiṁ atthīti niyamavā, paro añño silesopi. Niyamassa akkhepo nisedhanaṁ yassa, taṁ vacanamabhidhānaṁ yassa, tādisopi. Nāssa virodho atthītyavirodhi, sopi. Virodho asaṅgati ettha vijjatīti virodhi, sopi. Ocityaṁ samposetīti ocityasamposako, so ādi yassa alaṅkārantaragocarassa silesassa, so padato jātādisilesopi. Itite parepi silesabhedā santi. Esaṁ yathāvuttānaṁ nidassanesu payogesveva rūpaṁ sabhāvo lakkhaṇaṁ āvibhavissatīti.",
  "anya-e0812n3:772": "292-3. Avuttasilesavisese dassetuṁ uddisati ‘‘viruddhā’’iccādi. Viruddhāviruddhābhinnakammā api ubhayatthassa viruddhena ca aviruddhena ca abhinnena ca kammena samanvitā tayo silesā ca, paro añño niyamavāpi avadhāraṇena yuttasileso ca, niyamakkhepavacanopi avadhāraṇassa paṭisedhapakāsakābhidhānasileso ca, avirodhipi ubhayapakkhāvirodhisileso ca, virodhiapi ubhayatthassa virodhisileso ca, padajādi padena jāto vākyena jāto ocityasamposakādisilesopīti esaṁ silesānaṁ nidassanesveva nidassanasaṅkhataudāharaṇesveva rūpaṁ sarūpaṁ tesaṁ lakkhaṇaṁ vā āvibhavissati, nidassiyamānaudāharaṇeneva lakkhaṇassa gammamānattā visuṁ na kathessāmīti adhippāyo. Viruddhāni ca aviruddhāni ca abhinnañceti ca, tameva kammaṁ kriyā yesaṁ silesānamiti ca, niyamo avadhāraṇaṁ asmiṁ atthīti ca, niyamassa akkhepo paṭisedho assa atthīti ca, taṁ vacanaṁ abhidhānaṁ yassa silesassāti ca, nāssa virodho atthīti ca, ocityaṁ samposetīti ca, so ādi yassa upamāsilesādinoti ca, padato jātoti ca, so ādi yassa vākyassāti ca viggaho.",
  "anya-e0812n3:773": "Viruddhakammasilesa",
  "anya-e0812n3:774": "294.",
  "anya-e0812n3:775": "Savase vattayaṁ lokaṁ, akhilaṁ kallaviggahokalaviggaho (sī.);",
  "anya-e0812n3:776": "Parābhavati mārāri, dhammarājā vijambhate.",
  "anya-e0812n3:777": "294. Tato kamena tedassīyanti ‘‘savase’’iccādi. Akhilaṁ lokaṁ savase vattayaṁ mārāri dhammarājā ca, kallo manuñño viggaho kalaho yassa mārārino, viggaho sarīrasampadā yassa dhammarājassa, tesu mārāri parābhavati parābhavamapeti bodhiyaṁ paṭiladdhaparājayavasena, dhammarājā samantabhaddo tu vijambhate lokattayabyāpisamullapitavijayaddhanipavattivasena samaṁ bhavatīti ayaṁ viruddhakammasileso parābhavavijambhanānamaññoññavirodhato.",
  "anya-e0812n3:778": "294. Idāni uddesakkamena udāharati ‘‘savase’’iccādi. Akhilaṁ lokaṁ savase vattayaṁ anatthe yuñjanato attano vase vattayanto, no ce, sakalalokaṁ hite yuñjanato attano vase vattayanto kallaviggaho manuññakalaho, no ce, manuññasarīrasampattiyutto mārāri parābhavati bodhimūle laddhaparājayavasena parābhavaṁ pāpuṇāti, dhammarājā tathāgato pana vijambhate lokattaye patthaṭajayaghosavasena vijambhatīti. Parābhavanavijambhanakriyānaṁ aññamaññaviruddhattā ayaṁ viruddhakammasileso nāma. Sassa attano vaso issariyamiti ca, kallo manuñño viggaho vivādo deho vā yasseti ca vākyaṁ.",
  "anya-e0812n3:779": "Aviruddhakammasilesa",
  "anya-e0812n3:780": "295.",
  "anya-e0812n3:781": "Sabhāvamadhuraṁ puñña-visesodayasambhavaṁ;",
  "anya-e0812n3:782": "Suṇanti vācaṁ munino, janā passanti cā’mataṁ.",
  "anya-e0812n3:783": "295.‘‘Sabhāve’’ccādi. Sabhāveneva madhurā piyā vācā, madhuraṁ amataṁ, puññavisesassa udayo abhivaḍḍhi, tena sambhavo, yassa vā taṁ, munino vācaṁ saddhammasaṅkhātaṁ janā suṇanti, tassayaṁ amatañca tassa ca nissayaṁ amatanti (ka.) passantīti ayamaviruddhakammasileso savanadassanānaṁ aviruddhattāti.",
  "anya-e0812n3:784": "295.‘‘Sabhāva’’miccādi. Sabhāvamadhuraṁ ‘‘vācāmadhuraṁ karissāmī’’ti kattabbapayogaṁ vināpi madhurattā pakatimadhuraṁ, no ce, kenaci paccayena anuppannattā saṅkharavisesaṁ vināpi pakatipaṇītaṁ, puññavisesodayasambhavaṁ puññavisesadesakassa munino kassaci kusalavisesassa abhivuddhiyā sambhūtaṁ, no ce, veneyyajanānaṁ nibbānādhippāyena katakusalavisesassa abhivuddhiyā ārammaṇattena paṭiladdhaṁ munino vācaṁ saddhammasaṅkhātaṁ suṇanti, amataṁ nibbānañca janā veneyyajanā passantīti. Savanadassanakriyānaṁ aññamaññāviruddhattā ayaṁ aviruddhakammasileso. Sassa attano bhāvoti ca, tena madhurā, madhuramiti ca, puññameva visesoti ca, tassodayoti ca, tena sambhavo yasseti ca viggaho.",
  "anya-e0812n3:785": "Abhinnakammasilesa",
  "anya-e0812n3:786": "296.",
  "anya-e0812n3:787": "Andhakārāpahārāya,",
  "anya-e0812n3:788": "Sabhāvamadhurāya ca;",
  "anya-e0812n3:789": "Mano pīṇetidhinoti (sī. abhinavaṭīkā ca)jantūnaṁ,",
  "anya-e0812n3:790": "Jino vācāya bhāya ca.",
  "anya-e0812n3:791": "296.‘‘Andhakāre’’ccādi. Andhakāraṁ mohasaṅkhātaṁ pakatiandhakāraṁ vā apaharatīti andhakārāpahārā, vācā, bhā ca. Tāya sabhāvabhāsāya, sobhāya ca jino jantūnaṁ mano cittaṁ pīṇetīti ayamabhinnakammasileso pīṇanalakkhaṇāyekāya kriyāya vācāya bhāya ca sampannoti.",
  "anya-e0812n3:792": "296.‘‘Andhakārā’’iccādi. Andhakārāpahārāya mohandhakāraṁ pakatiandhakāraṁ vā apaharaṇāya sabhāvamadhurāya ca sabhāvato kaṇṇasukhāya, sabhāvato nettābhirāmāya vācāya bhāya sarīrakantiyā ca jino jantūnaṁ mano cittaṁ dhinoti pīṇetīti. Pīṇayanasabhāvāya ekāya kriyāya saddhiṁ karaṇabhūtānaṁ dvinnaṁ vācābhānaṁ yojitattā ayaṁ abhinnakammasileso. Andhakāra’mapaharatīti ca, sabhāvena madhurāti ca vākyaṁ.",
  "anya-e0812n3:793": "Niyamavantasilesa",
  "anya-e0812n3:794": "297.",
  "anya-e0812n3:795": "Kesakkhīnaṁva kaṇhattaṁ, samūnaṁyeva vaṅkatā;",
  "anya-e0812n3:796": "Pāṇipādādharānaṁva, munindassā’tirattatā.",
  "anya-e0812n3:797": "297.‘‘Kesi’’ccādi. Kaṇhattaṁ kesakkhīnaṁyeva, na manasi, kaṇhattaguṇo pāpattañca siliṭṭhaṁ. Vaṅkatā bhamūnaṁyeva, na ajjhāsaye, vaṅkatānatattaṁ saṭhattañca siliṭṭhaṁ. Atirattatā pāṇipādādharānaṁyeva, na citte, atirattatāguṇo rāgo ca silissate. ‘‘Munindassā’’ti ‘‘kaṇhatta’’ntiādīsu sabbattha sambandhanīyaṁ. Niyamavā sileso kesakkhīnaṁvāti avadhāraṇappayogāti.",
  "anya-e0812n3:798": "297.‘‘Kesakkhīna’’miccādi. Munindassa kaṇhattaṁ kesakkhīnaṁ eva hoti, kaṇhattasaṅkhatamakusalaṁ na citte. Vaṅkatā bhamūnaṁyeva, najjhāsaye. Atirattatā pāṇipādādharānaṁ eva, na kesuci vatthūsūti. ‘‘Kesakkhīnaṁvā’’tiādīsu niyamasaṅkhātaavadhāraṇapadassa vijjamānattā kaṇhabhāvena saddhiṁ pāpattassa ca, vaṅkaguṇena saddhiṁ sāṭheyyassa ca, rattaguṇena saddhiṁ rāgassa ca siliṭṭhattā ayaṁ niyamavantasileso nāma. Kesāni ca akkhīni ceti ca, kaṇhassa bhāvoti ca, vaṅkassa bhāvoti ca, pāṇayo ca pādāni ca adharāni cāti ca, atirattassa bhāvoti ca viggaho.",
  "anya-e0812n3:799": "Niyamakkhepasilesa",
  "anya-e0812n3:800": "298.",
  "anya-e0812n3:801": "Pāṇipādādharesveva, sārāgo tava dissati;",
  "anya-e0812n3:802": "Dissate so’ya’matha vā, nātha sādhuguṇesvapi.",
  "anya-e0812n3:803": "298.‘‘Pāṇi’’ccādi. Nātha tava pāṇipādādharesveva sārāgo sobhano rattavaṇṇo dissati, na citte, sārāgo rattavaṇṇo chandarāgo cāti siliṭṭhaṁ. Ayaṁ niyamo akkhipyate. Atha vā kathaṁ niyamyate, yato so ayaṁ sārāgo sādhūnaṁ guṇesveva virāgalakkhaṇo dissate iti. Tasmā kathamavadhārīyatīti niyamakkhepavacano silesoyaṁ.",
  "anya-e0812n3:804": "298.‘‘Pāṇi’’ccādi. He nātha tava sārāgo sobhano rattavaṇṇo pāṇipādādharesveva dissati, citte lobho pana na dissati. Atha vā so ayaṁ sārāgo kattukamyatākusalacchandabhūto sādhuguṇesvapi sajjanānaṁ sīlādiguṇesupi dissati. ‘‘Evā’’ti dassitaniyamassa paṭisedhakena ‘‘atha vā’’ti vacanena samannāgatattā rattavaṇṇasaṅkhātarāgena lobhassa siliṭṭhattā ca ayaṁ niyamakkhepavacanasileso. Saṁ sobhano rāgoti viggaho.",
  "anya-e0812n3:805": "Avirodhisilesa",
  "anya-e0812n3:806": "299.",
  "anya-e0812n3:807": "Salakkhaṇo’tisubhago,",
  "anya-e0812n3:808": "Tejassī niyatodayo;",
  "anya-e0812n3:809": "Lokeso jitasaṁkleso,",
  "anya-e0812n3:810": "Vibhāti samaṇissaro.",
  "anya-e0812n3:811": "299.‘‘Salakkhaṇo’’iccādi. Saha lakkhaṇena sasarūpena dvattiṁ savarapurisalakkhaṇena vā vattamāno salakkhaṇo, cando munindo ca, atisubhago so ca, tejassī sūriyo pabhāvisesayutto ca, niyato patidinamudayo pabhālakkhaṇo yassa so niyatodayo, sūriyo, niyato thiro udayo sammāsambuddho sambodhirūpo yassa so niyatodayo, munindo, lokeso brahmā munindo ca, jito saṁkleso jhānarativasena kāyacittābādho yena so, brahmā, jito saṁkleso dasavidho aggamaggaññāṇalābhā yena so. So maṇīnaṁ issaro upamaṇi uttamamaṇi (?), samaṇānaṁ issaro munindo vibhātīti yojjaṁ. Ayamavirodhisileso lakkhaṇasubhagādīnamubhayatthāpi abyavahitattā.",
  "anya-e0812n3:812": "299.‘‘Salakkhaṇo’’iccādi. Salakkhaṇo lakkhaṇena sahito, atisubhago atisundarāya lakkhiyā samannāgato, no ce, dvattiṁsamahāpurisalakkhaṇehi sahito ativiya sobhādīhi yutto, tejassī andhakāravidhamanasaṅkhatamahānubhāvena yutto, niyatodayo patidinaṁ pubbaṇhakāle niyamitagaganuggamano, no ce, nirantarapavattabuddhatejasā yutto thirasabbaññupadavisaṅkhātābhivuḍḍhiyā samannāgato, lokeso brahmabhūto, jitasaṁkleso jhānapītiyā vijitakāyacittadaratho, no ce, tilokassa issarabhūto catutthamaggaññāṇena hatadasavidhasaṁkileso, samaṇissaro so uttamo maṇi vibhāti sobhati, no ce, samaṇānaṁ issaro vibhāti dibbatīti. ‘‘Salakkhaṇo subhago’’iccādikānaṁ dvinnaṁ padānaṁ aviruddhattā ca, paṭhamapāde candena dutiye sūriyena tatiye brahmunā catutthe maṇinā ca sabbaññupadatthassa siliṭṭhattā ca ayaṁ avirodhisileso nāma. Saha lakkhaṇena vattamānoti ca, atisobhano bhago sirī vā sirīkāmapayatanādiko vā assāti ca, tejo assa atthīti ca, niyato udayo asseti ca, lokassa iso issaroti ca, jito saṁkleso yeneti ca, maṇīnaṁ samaṇānaṁ vā issaroti ca vākyaṁ.",
  "anya-e0812n3:813": "Virodhisilesa",
  "anya-e0812n3:814": "300.",
  "anya-e0812n3:815": "Asamopi samo loke,",
  "anya-e0812n3:816": "Lokesopi naruttamo;",
  "anya-e0812n3:817": "Sadayopya’dayo pāpe,",
  "anya-e0812n3:818": "Cittā’yaṁ munino gati.",
  "anya-e0812n3:819": "300.‘‘Asamopi’’ccādi. Natthi samo rājaguṇādīhi assāti asamo, koci rājādi, ‘‘asamo’’ti lokekasikhāmaṇibhāvena muni. Tattha yadā asamo rājādi, tadā loke samoti viruddhaṁ asamattā tassa. Apisaddo virodhaṁ joteti. Pakkhantare tvaviruddhaṁ, loke devadattādīnaṁ virodhisattānaṁ rāhulādīnaṁ avirodhisattānañca samattā, tatoyevāyaṁ virodhābhāsānañcasā virodhoyeva. Lokeso brahmā muni ca. Tattha ‘‘brahmā naruttamo’’ti viruddhaṁ dibbayonittā tassa. Pakkhantare tvabyāghāto uttamanarattā tassa. Dayo dānaṁ, saha dayenāti sadayo, koci puriso. Saha dayāya vattatīti sadayo, muni. Tattha puriso dāyako pāpe jane kathamadayoti virujjhati. Muni pāpe rāgādike adayoti virujjhati. Tasmā munino ayaṁ yathāvuttā gati pavatti cittā abbhutāti ayaṁ vuttanayena virodhisileso udāhaṭo.",
  "anya-e0812n3:820": "300.‘‘Asamo’’iccādi. Asamopi atulyopi koci rājādiko loke samo tulyo, no ce, sadisapuggalarahito eva rāhulabhadradevadattādisabbaloke anunayapaṭighābhāvena samo hoti. Lokesopi brahmabhūtopi naruttamo naravaro hoti, no ce, sakalalokādhipati hutvā eva naruttamo. Sadayopi yācakesu dayasaṅkhātena dānena yuttopi pāpe pāpiṭṭhe adayo dānarahito, no ce, dayāsahito eva akusale niddayo. Munino ayaṁ gati pavatti cittā vicittāti rājādino asamasamatā ca, brahmā hutvā uttamanarabhāvo ca, dānasahitassa kassaci purisassa dānarahitabhāvo ca viruddho hoti. Tasmā rājabrahmapurisehi munino siliṭṭhattā ayaṁ virodhisileso nāma. Pubbapubbapakkhe virodho aparāparapakkhehi nirākato hoti. Pubbapakkhe apisaddo virodhaṁ joteti, aparapakkhe avadhāraṇanti. Natthi samo yasseti ca, naro ca so uttamo ceti ca, saha dayena dayāya vā vattamānoti ca, natthi dayo dayā vā asseti ca viggaho.",
  "anya-e0812n3:821": "Ocityasamposakapadasilesa",
  "anya-e0812n3:822": "301.",
  "anya-e0812n3:823": "Saṁsāradukkhopahatā-vanatā janatā tvayi;",
  "anya-e0812n3:824": "Sukha’micchita’maccantaṁ, amatandada vindati.",
  "anya-e0812n3:825": "301. Udāharati ‘‘saṁsāre’’ccādi. Saṁsāro abbocchinnaṁ vattamānā khandhapaṭipāṭiyeva dukkhaṁ dukkhamattādinā, tena upahatā pahaṭā janatā, amataṁ sukhaṁ amataṁ vā nibbānaṁ dadātīti amatandadāti āmantanaṁ, tvayi avanatā paṇāmavasena icchitamatimataṁ dukkhāpagamanibbattaṁ kāyikaṁ cetasikañca sukhaṁ accantaṁ vindati paṭilabhatīti. Ettha amataṁ sudhā nibbānañca, amatandado dukkhopahate sukhayatīti ucitanti ‘‘amataṁ dadātī’’ti padamadhigate vatthuni ocityaṁ samposayatīti ocityasamposako padasilesoyaṁ. Ādisaddena ‘‘sugandhisobhāsambandhī’’tyādyupamāsilesādayo saṅgahitāti.",
  "anya-e0812n3:826": "301.‘‘Saṁsāra’’iccādi. Saṁsāradukkhopahatā khandhadhātuāyatanānaṁ nirantarapavattisaṅkhātena dukkhena upahatā janatā, amatandada he sudhādāyaka no ce, nibbānadāyaka tathāgata tvayi avanatā paṇamanavasena onatā icchitaṁ abhimataṁ sukhaṁ kāyikacetasikasukhaṁ accantaṁ atisayena vindati sevatīti. Amatadāyakā dukkhite sukhite karontīti idaṁ ucitameveti ubhayatthassāpi vācakaṁ ‘‘amataṁ dadātī’’ti padaṁ tādisajanassa sukhadāne ocityaṁ posetīti ayaṁ ocityasamposakapadasileso. Saṁsāroyeva dukkhanti ca, tena upahatāti ca, amataṁ sudhaṁ nibbānaṁ vā dadātīti ca vākyaṁ.",
  "anya-e0812n3:827": "302.",
  "anya-e0812n3:828": "Guṇayuttehi vatthūhi, samaṁ katvāna kassaci;",
  "anya-e0812n3:829": "Saṁkittanaṁ bhavati yaṁ, sā matā tulyayogitā.",
  "anya-e0812n3:830": "302. Tulyayogitaṁ yojayati ‘‘guṇe’’ccādinā. Guṇo dhammo sādhu asādhu vā, tena yuttehi vatthūhi saha samaṁ katvāna vatthuto asāmyepi tathābhāvamāropya kassaci purisādino thutinindatthaṁ yaṁ kittanamākhyānaṁ, sā tulyakkhaṇā tulyayogitā matā, vattumicchitena guṇena tādisānaṁ tulyayogitāpaṭipādanato tadatthiyena tulyayogitā tathā dvidhā vattati.",
  "anya-e0812n3:831": "302. Idāni tulyayogitālaṅkāraṁ dasseti ‘‘guṇayuttehi’’iccādinā. Guṇayuttehi sundarāsundarehi yehi kehici guṇehi yuttehi vatthūhi, samaṁ katvāna tatvato asamānesupi samānattabuddhiyā āropanaṁ katvā, kassaci purisādino thutiṁ nindaṁ vā nissāya yaṁ saṁkittanaṁ guṇāguṇakathanaṁ bhavati, sā tulyayogitāti matāti. Guṇehi yuttāti ca, tulyena guṇena saha yogoti ca, so etesaṁ raṁsimālībhagavantādīnamatthīti ca, tesaṁ bhāvo tulyaguṇasambandhoti ca viggaho. Ettha tulyaguṇayuttapadatthānaṁ tagguṇasambandhassa tulyayogitābhāvato tappaṭipādako uttiviseso tadatthiyena tulyayogitāti ñeyyā.",
  "anya-e0812n3:832": "303.",
  "anya-e0812n3:833": "Sampattasammado loko,",
  "anya-e0812n3:834": "Sampattālokasampado;",
  "anya-e0812n3:835": "Ubhohi raṁsimālī ca,",
  "anya-e0812n3:836": "Bhagavā ca tamonudo.",
  "anya-e0812n3:837": "303. Udāharati ‘‘sampatte’’ccādi. Tamaṁ nudatīti tamonudo. Raṁsimālī sūriyo ca, atha vā sammāsambuddho cāti ubhohi karaṇabhūtehi hetubhūtehi vā loko sattaloko, sampatto sammado pīti yena tathāvidho ca, sampatto ālokassa sampadā yena tathāvidho cāpīti. Ettha pītidānādiguṇayuttena raṁsimālinā samaṁ katvā bhagavato thutivasena kittananti lakkhaṇaṁ yojanīyaṁ.",
  "anya-e0812n3:838": "303. Idāni udāharati ‘‘sampatti’’ccādinā. Tamonudo andhakāraṁ paharanto raṁsimālī ca bhagavā ca ubhohi karaṇabhūtehi hetubhūtehi vā, loko sattaloko sampattasammado paṭiladdhapītiko ca sampattālokasampadā ca hotīti. Ettha pītidānālokakaraṇasaṅkhātaguṇayuttena sūriyena tulyaṁ katvā bhagavato thutivasena guṇakathanaṁ hoti. Sampatto sammado pīti yeneti ca, ālokassa sampadāti ca, sampattā ālokasampadā yeneti ca, tamaṁ nudatīti ca vākyaṁ. Udāharaṇe adassitepi asādhuguṇayuttena kenaci vatthunā samaṁ katvā kassaci kātabbanindāpi evameva daṭṭhabbā.",
  "anya-e0812n3:839": "304.",
  "anya-e0812n3:840": "Atthantaraṁ sādhayatā, kiñci taṁsadisaṁ phalaṁ;",
  "anya-e0812n3:841": "Dassīyate asantaṁ vā, santaṁ vā taṁ nidassanaṁ.",
  "anya-e0812n3:842": "304. Nidassanaṁ padasseti ‘‘atthantara’’miccādinā. Atthantaraṁ nidassetabbāpekkhāya aññaṁ kiñci ucitaṁ kāriyaṁ sādhayatā kenaci vatthunā hetubhūtena, tena atthantareneva sadisaṁ tulyaṁ phalaṁ kiñci asantaṁ aniṭṭhaṁ vā santaṁ iṭṭhaṁ vā dassīyate paṭipādīyate, taṁ evaṁlakkhaṇaṁ nidassanaṁ siyā.",
  "anya-e0812n3:843": "304. Idāni nidassanālaṅkāraṁ nidasseti ‘‘atthantari’’ccādinā. Atthantaraṁ niddisitabbato aññaṁ ucitakāriyasaṅkhātamattaṁ ucitakicca… (ka.)sādhayatā sādhayantena kenaci vatthunā taṁsadisaṁ tena atthantarena samānaṁ asantaṁ aniṭṭhaṁ vā santaṁ iṭṭhaṁ vā kiñci phalaṁ dassīyate vatthūhi paṭipādīyate, taṁ tādisaṁ phalaṁ nidassanaṁ nāmāti. Attho ca so antaro añño cāti ca, tena atthantarena sadisamiti ca, nidassīyateti ca viggaho.",
  "anya-e0812n3:844": "Asantaphalanidassana",
  "anya-e0812n3:845": "305.",
  "anya-e0812n3:846": "Udayā samaṇindassa, yanti pāpā parābhavaṁ;",
  "anya-e0812n3:847": "Dhammarājaviruddhānaṁ, sūcayantādīpayantā (sī.)durantataṁ.",
  "anya-e0812n3:848": "305.‘‘Udayā’’iccādi. Samaṇindassa mahāmunino udayā pātubhāvena pāpā lobhādayo parābhavaṁ nidhanaṁ yanti, parābhavantīti vuttaṁ hoti. Udayapubbakena pāpaparābhavanatthantarena sadisaṁ phalaṁ nidasseti. Kiṁ karontā? Dhammarājā dhammānapeto rājā, munindo cāti siliṭṭhaṁ, tena viruddhānaṁ, duṭṭho viruddho anto avasānaṁ yassa, tassa bhāvo, taṁ sūcayantāti dhammarājavirodhahetukaṁ asantaphalametaṁ nidassanaṁ parābhavassāniṭṭhattā.",
  "anya-e0812n3:849": "305. Idāni udāharati ‘‘udayā’’iccādinā. Samaṇindassa munindassa udayā loke pātubhāvena pāpā lobhādayo dhammarājaviruddhānaṁ rājadhammehi samannāgatarājūhi, dhammādhipatinā munindena vā viruddhānaṁ durantataṁ aniṭṭhāvasānataṁ sūcayantā pakāsento parābhavaṁ parihāniṁ yanti pāpuṇantīti. Ettha pubbaddhena udayapubbako pāpaparābhavanasaṅkhāto atthantaro dassito, aparaddhena taṁsadisavirodhahetukaṁ durantasaṅkhātaṁ asantaphalaṁ dasseti. Dhammarājavirodhahetukaṁ asantaphalametaṁ parābhavassāniṭṭhattā. Samaṇānamindoti ca, dhammena yutto rājāti vā dhammesu rājāti vāti ca, tena viruddhāti ca, duṭṭho virūpo anto pariyosānaṁ yesamiti ca, tesaṁ bhāvoti ca vākyaṁ.",
  "anya-e0812n3:850": "Santaphalanidassana",
  "anya-e0812n3:851": "306.",
  "anya-e0812n3:852": "Sironikkhittacaraṇo-",
  "anya-e0812n3:853": "Cchariyāna’mbujāna’yaṁ;",
  "anya-e0812n3:854": "Paramabbhutataṁ loke,",
  "anya-e0812n3:855": "Viññāpeta’ttano jino.",
  "anya-e0812n3:856": "306.‘‘Siro’’ccādi. Acchariyānaṁ bhagavato caraṇāravindadvandasampaṭiggahaṇatthaṁ pathaviṁ bhinditvā samuggatānamacchariyaguṇopetānamambujānaṁ sirasi matthake nikkhittā caraṇā yena so jino. Ambujoparicaraṇanikkhepalakkhaṇenatthantarena sadisaṁ phalaṁ dasseti. Attano paramacchariyabhāvaṁ viññāpeti. Santaphalamidaṁ nidassanaṁ jinabbhutatthadīpanassa iṭṭhattāti.",
  "anya-e0812n3:857": "306.‘‘Siro’’iccādi. Ayaṁ jino acchariyānaṁ attano pādapaṭiggahaṇatthaṁ pathaviṁ bhinditvā uggatattā accharāpaharaṇayoggānaṁ ambujānaṁ sironikkhittacaraṇo matthake ṭhapitapādo loke sattaloke attano paramabbhutataṁ atiacchariyaguṇaṁ viññāpeti avabodhetīti. Ettha acchariyapadumānaṁ matthake caraṇanikkhepasaṅkhātena atthantarena paramabbhutataṁ viññāpetīti ayaṁ sadisasantaphalaṁ jinabbhutatthadīpanassa iṭṭhattā. Sirasi nikkhittāni caraṇāni yeneti ca, accharaṁ accharāsaṅghātaṁ arahantīti ca, paramo uttamo abbhuto guṇo asseti ca, tassa bhāvoti ca viggaho.",
  "anya-e0812n3:858": "307.",
  "anya-e0812n3:859": "Vibhūtiyāmahantattaṁ, adhippāyassa vā siyā;",
  "anya-e0812n3:860": "Paramukkaṁsataṁ yātaṁ, taṁ mahantatta’mīritaṁ.",
  "anya-e0812n3:861": "307. Mahantattamupadasseti ‘‘vibhūtiyā’’iccādinā. Vibhūtiyā sampattiyā adhippāyassa vā ajjhāsayassa vā paramukkaṁsataṁ paramātisayabhāvaṁ yātaṁ upagataṁ mahantattaṁ nāma īritaṁ kathitaṁ.",
  "anya-e0812n3:862": "307. Idāni mahantattālaṅkāraṁ dasseti ‘‘vibhūti’’ iccādinā. Vibhūtiyā sampattiyā vā adhippāyassa ajjhāsayassa vā paramukkaṁsataṁ atyukkaṁsabhāvaṁ yātaṁ yaṁ mahantattaṁ siyā, taṁ mahantattamiti īritanti. Mahato bhāvoti ca, paramo ukkaṁso atisayo yasseti ca, tassa bhāvoti ca vākyaṁ.",
  "anya-e0812n3:863": "Vibhūtimahantatta",
  "anya-e0812n3:864": "308.",
  "anya-e0812n3:865": "Kirīṭaratanacchāyā-nuviddhātapavāraṇo;",
  "anya-e0812n3:866": "Purā paraṁ siriṁ vindi, bodhisatto’bhinikkhamā.",
  "anya-e0812n3:867": "308. Udāharati ‘‘kirīṭe’’ccādi. Abhinikkhamā purā pubbe bodhisatto māyādeviyā putto paramukkaṭṭhaṁ anāññasādhāraṇaṁ siriṁ vibhūtiṁ vindi paṭilabhi. Kīdiso? Kirīṭe makuṭe ratanānaṁ chāyāhi sobhāhi anuviddho churito ātapavāraṇo setacchattaṁ yassa so tādisoti vibhūtiyā mahantattaṁ vuttaṁ ‘‘ātapavāraṇo ratanacchāyānuviddho’’ti.",
  "anya-e0812n3:868": "308. Idāni udāharati ‘‘kirīṭa’’iccādinā. Bodhisatto antimajātiyaṁ mahābodhisatto abhinikkhamā abhinikkhamanato purā pubbe kirīṭaratanacchāyānuviddhātapavāraṇo moliratanaraṁsīhi rañjitasetacchatto paramukkaṭṭhaṁ siriṁ vibhūtiṁ vindi anubhavīti. Ettha moliratanakantiyā setacchattassa oviddhabhāvakathanena vibhūtiyā mahantattaṁ hoti. Kirīṭe ratanānīti ca, tesaṁ chāyāyoti ca, tāhi anuviddho churito ātapavāraṇo yasseti ca vākyaṁ.",
  "anya-e0812n3:869": "Adhippāyamahantatta",
  "anya-e0812n3:870": "309.",
  "anya-e0812n3:871": "Satto sambodhiyaṁ bodhi-",
  "anya-e0812n3:872": "Satto sattahitāya so;",
  "anya-e0812n3:873": "Hitvā sneharasābaddha-",
  "anya-e0812n3:874": "Mapi rāhulamātaraṁ.",
  "anya-e0812n3:875": "309.‘‘Satto’’iccādi. Snehena piyabhāvena jātena rasena rāgena ābaddhamattani rāhulamātaraṁ bimbādevimpi, kimutaññaṁ yuvatijanaṁ, hitvā anapekkhitvā anāsatto hutvā sattānaṁ hitāya lokiyalokuttarāya vaḍḍhiyā bodhisatto siddhattho sambodhiyaṁ sabbaññutaññāṇeyeva satto āsatto, tattheva laggoti adhippāyo. Mahantattamukkaṭṭhaṁ tādisavanitāratanānāsajjanalakkhaṇamālakkhīyatīti.",
  "anya-e0812n3:876": "309.‘‘Satto’’iccādi. So bodhisatto sneharasābaddhaṁ piyabhāvasaṅkhātarāgena ābaddhaṁ rāhulamātaraṁ api bimbādevimpi hitvā sattahitāya sattānaṁ lokiyalokuttaratthāya sambodhiyaṁ sabbaññutaññāṇeyeva satto laggoti. Tādisaitthiratanepi alaggatākathanena bodhisattassa ukkaṭṭhajjhāsayamahantattaṁ vuttaṁ hoti. Sammā bujjhati etāyāti ca, bodhiyaṁ satto laggoti ca, sattānaṁ hitamiti ca, snehena piyabhāvena jāto raso rāgoti ca, tena ābaddhāti ca viggaho.",
  "anya-e0812n3:877": "310.",
  "anya-e0812n3:878": "Gopetvā vaṇṇanīyaṁ yaṁ,",
  "anya-e0812n3:879": "Kiñci dassīyate paraṁ;",
  "anya-e0812n3:880": "Asamaṁ vā samaṁ tassa,",
  "anya-e0812n3:881": "Yadi sā vañcanā matā.",
  "anya-e0812n3:882": "310. Vañcanaṁ vadati ‘‘gopetvā’’iccādinā, vaṇṇanīyaṁ kiñci vatthuṁ gopetvā niraṁkatvā tassa vaṇṇanīyassa asamaṁ visamaṁ visadisaṁ paramaññaṁ yaṁ kiñci vatthu yadi dassīyate kavināti anuvaditvā sā vañcanā matāti vidhīyate.",
  "anya-e0812n3:883": "310. Idāni vañcanālaṅkāraṁ dasseti ‘‘gopetvā’’iccādinā. Vaṇṇanīyaṁ kiñci vatthuṁ gopetvā tassa vaṇṇanīyassa samaṁ sadisaṁ vā asamaṁ visadisaṁ vā paraṁ yaṁ kiñci vatthu yadi dassīyate kavinā, sā vañcanāiti matāti. Vañceti vaṇṇanīyaṁ etāya vuttiyāti vākyaṁ.",
  "anya-e0812n3:884": "Asamavañcanā",
  "anya-e0812n3:885": "311.",
  "anya-e0812n3:886": "Purato na sahassesu,",
  "anya-e0812n3:887": "Na pañcesu ca tādino;",
  "anya-e0812n3:888": "Māro paresu tasse’saṁ,",
  "anya-e0812n3:889": "Sahassaṁ dasavaḍḍhitaṁ.",
  "anya-e0812n3:890": "311. Udāharati ‘‘purato’’iccādi. Māro kāmo tādino lobhādīsu tādisattā munino purato sammukhe sahassaṁ isavo assāti sahassesu ca na hoti. Pañca isavo assāti pañcesu ca na hotīti vaṇṇanīyo mārotra gopyate. Tassa yo tibhuvanaṁ jayī. Paresu aññasattesu sarāgesu esamisūnaṁ dasavaḍḍhitaṁ dasahi guṇitaṁ sahassaṁ, kathamaññathābhuvanattayaṁ jayeyyāti māraṁ gopetvā dasasahassopalakkhitavatthantarassa dassitattā asamavañcanāyaṁ.",
  "anya-e0812n3:891": "311. Idāni udāharati ‘‘purato’’iccādinā. Māro tādino lābhālābhādīsu avikārino tathāgatassa purato abhimukhe sahassesu ca sahassasaropi na hoti, pañcesu pañca isu ca tādise ṭhapetvā pañca isu na hoti. Paresu sugatasammukhe īdisesupi aññesu saṁkilesesu tassa tilokajetuno mārassa esaṁ sarānaṁ dasavaḍḍhitaṁ dasagaṇanāya vaḍḍhitaṁ sahassaṁ hoti dasasahassaṁ hotīti. Vaṇṇanīyaṁ māraṁ gopetvā dasasahassasaṅkhyāhi gaṇitassa aññassa sarasaṅkhātavatthuno dassitattā ayaṁ asamavañcanā nāma. Sahassaṁ isavo asseti ca, pañca isavo asseti ca, dasahi vaḍḍhitanti ca vākyaṁ.",
  "anya-e0812n3:892": "Samavañcanā",
  "anya-e0812n3:893": "312.",
  "anya-e0812n3:894": "Vivāda’manuyuñjanto,",
  "anya-e0812n3:895": "Munindavadanindunā;",
  "anya-e0812n3:896": "Sampuṇṇo candimā nā’yaṁ;",
  "anya-e0812n3:897": "Chatta’metaṁ manobhuno.",
  "anya-e0812n3:898": "312.‘‘Vivāda’’miccādi. Manobhunoti kāmassa. Samavañcanāyaṁ puṇṇacandaṁ niraṁkatvā chattassa dassitattā.",
  "anya-e0812n3:899": "312.‘‘Vivāda’’iccādi. Munindavadanindunā sabbaññuno mukhacandena vivādaṁ anuyuñjanto sampuṇṇo ayaṁ paccakkho candimā na hoti. Kiñcarahi etaṁ candamaṇḍalaṁ manobhuno anaṅgassa ubbhūtiyaṁ chattaṁ samussitasetacchattanti. Vaṇṇanīyaṁ candamaṇḍalaṁ ṭhapetvā tato aññassa candasadisassa chattassa dassitattā ayaṁ vutti samavañcanā nāma. Munīnaṁ indoti ca, tassa vadanamiti ca, indusadiso indu, munindavadanameva indūti ca, samantato puṇṇoti ca, manasi bhūtoti ca viggaho.",
  "anya-e0812n3:900": "313.",
  "anya-e0812n3:901": "Parānuvattanādīhi, nibbindeni’ha yā katā;",
  "anya-e0812n3:902": "Thutira’ppakate sā’yaṁ, siyā appakatatthuti.",
  "anya-e0812n3:903": "313. Appakatatthutiṁ pakāseti ‘‘pari’’ccādinā. Paresaṁ yesaṁ kesañci anuvattanaṁ sevā, tamādi yesaṁ tehi nibbindena virattena appakate asannihite buddhivisayeyeva iha kismiñci vatthumhi katā yā thuti saṁrādhanaṁ, sāyaṁ appakatatthuti siyā.",
  "anya-e0812n3:904": "313. Idāni appakatatthutiṁ dasseti ‘‘parānu’’ccādinā. Parānuvattanādīhi aññassa yassa kassaci anuvattanādīhi nibbindena ubbegaṁ pattena appakate anadhigate buddhivisaye eva iha imasmiṁ kismiñci vatthumhi katā yā thuti saṁrādhanasaṅkhātā pasaṁsā atthi, sā ayaṁ appakatatthuti nāma siyāti. Paresamanuvattanamiti ca, taṁ ādi yesaṁ parapīḷādīnamiti ca, na pakatoti ca, rakāro sandhijo, appakate katā thutīti ca vākyaṁ.",
  "anya-e0812n3:905": "314.",
  "anya-e0812n3:906": "Sukhaṁ jīvanti hariṇā, vanesva’parasevino;",
  "anya-e0812n3:907": "Anāyāsopalābhehi, jaladabbaṅkurādibhi.",
  "anya-e0812n3:908": "314. Udāharati ‘‘sukha’’miccādi. Jalehi dabbaṅkurehi dabbatiṇuggamehi. Ādisaddena tarupallavādīhi. Kīdisehi? Anāyāsena sevāpariklesādinā vinā upalābhehi pāpuṇitabbehi. Paramaññaṁ kiñci na sevanti sīleneti aparasevino. Paracittārādhanabyasanaparammukhā hariṇā vanesu sukhaṁ nirākulaṁ jīvantīti. Ettha rājānuvattanaklesanibbindena sannihitā migavutti pasaṁsitāti.",
  "anya-e0812n3:909": "314. Idāni udāharati ‘‘sukha’’miccādinā. Hariṇā migā aparasevino vuttiṁ nissāya paraṁ asevamānā anāyāsopalābhehi parapariggahābhāvato parasevāparissamaṁ vinā labbhanīyehi jaladabbaṅkurādibhi udakadabbaṅkurarukkhalatāpallavādīhi vanesu icchiticchitāraññesu sukhaṁ jīvanti sukhajīvanaṁ karontīti. Ettha rājasevābyasanappattena kenaci anadhigatāpi migajīvikā pasaṁsitā hoti. Paraṁ na sevanti sīlenāti ca, abhāvo āyāsasseti ca, tena upalabhitabbāti ca, dabbānaṁ aṅkurānīti ca, jalañca dabbaṅkurāni ceti ca, tāni ādi yesaṁ pallavādīnamiti ca viggaho.",
  "anya-e0812n3:910": "315.",
  "anya-e0812n3:911": "Uttaraṁ uttaraṁ yattha, pubbapubbavisesanaṁ;",
  "anya-e0812n3:912": "Siyā ekāvalī sā’yaṁ, dvidhā vidhinisedhato.",
  "anya-e0812n3:913": "315. Ekāvaliṁ kathayati ‘‘uttara’’micchādinā. Yattha vuttiyaṁ uttaraṁ uttaraṁ upariṭṭhānamupariṭṭhānaṁ pubbassa pubbassa visesanaṁ vidhinisedhanavasena ekāvali nāma siyā. Ayaṁ ekāvali vidhinisedhato vidhivasena nisedhanavasena ca dvidhā.",
  "anya-e0812n3:914": "315. Idāni ekāvaliṁ dasseti ‘‘uttara’’miccādinā. Yattha uttiyaṁ uttaraṁ uttaraṁ uparūparibhavaṁ padaṁ pubbapubbavisesanaṁ pubbapubbapadassa vidhinisedhanavasena visesanaṁ hoti, sā ekāvali nāma siyā. Ayaṁ ekāvali vidhinisedhato vidhinisedhavasena dvidhā hotīti. Uttaraṁ pubbanti ṭhānūpacārena ṭhānībhūtaṁ padameva vuccati. Pubbassa pubbassa visesanamiti ca, ekato āvaliyanti saṁvaliyanti padāni etāyāti ca, vidhividhānañca nisedho paṭisedho cāti ca vākyaṁ. Ettha ‘‘uttaraṁ uttara’’nti ca ‘‘pubbassa pubbassa’’iti ca kamena visesanavisesyaguṇena byāpanicchāyaṁ nibbacanaṁ, visesyaguṇaṁ gammamānameva.",
  "anya-e0812n3:915": "Vidhiekāvali",
  "anya-e0812n3:916": "316.",
  "anya-e0812n3:917": "Pādā nakhālirucirā,",
  "anya-e0812n3:918": "Nakhālī raṁsibhāsurā;",
  "anya-e0812n3:919": "Raṁsī tamopahāneka …pahāreka (sī.) -",
  "anya-e0812n3:920": "Rasā sobhanti satthuno.",
  "anya-e0812n3:921": "316. Udāharati ‘‘pādā’’iccādi. Sugammaṁ. Ettha pādādīnaṁ visesyānaṁ nakhālirucirattādividhānena visesanena visesitabbattā ayaṁ vidhiekāvali.",
  "anya-e0812n3:922": "316. Idāni udāharati ‘‘pādā’’iccādinā. Satthuno pādā nakhālirucirā nakhapantīhi manuññā nakhālī nakhapantiyo raṁsibhāsurā raṁsīhi dibbamānā raṁsī kantiyo tamopahānekarasā andhakāravidhamane asahāyakiccā hutvā sobhantīti. Ettha pādādīnaṁ pubbapadānaṁ nakhālirucirattādividhāyakehi uttarauttaravisesanehi visesitattā ayaṁ vidhiekāvali nāma. Nakhānaṁ āli pāḷīti ca, nakhālīhi rucirāti ca, raṁsīhi bhāsurāti ca, tamaso apahāro apaharaṇamiti ca, so eko raso kiccaṁ etāsaṁ raṁsīnamiti ca viggaho.",
  "anya-e0812n3:923": "Nisedhaekāvali",
  "anya-e0812n3:924": "317.",
  "anya-e0812n3:925": "Asantuṭṭho yatī neva,",
  "anya-e0812n3:926": "Santoso nā’layāhato;",
  "anya-e0812n3:927": "Nā’layo yo sajantūnaṁ,",
  "anya-e0812n3:928": "Nā’nantabyasanāvaho.",
  "anya-e0812n3:929": "317.‘‘Asantuṭṭho’’iccādi. Asantuṭṭho catupaccayasantosavasena yo koci yati nāma neva siyā. Ālayena taṇhāya āhato ca yo, so santoso nāma na hoti. Yo jantūnaṁ sattānaṁ anantabyasanāvaho na hoti, so ālayo nāma na bhavatīti. Asantuṭṭhādīnaṁ yatittādinisedhanavasena visesanānaṁ pavattiyā nisedhaekāvali ayaṁ.",
  "anya-e0812n3:930": "317.‘‘Asantuṭṭho’’iccādi. Asantuṭṭho cīvarādīsu catūsu paccayesu dassitadvādasavidhasantosānaṁ aññatarena asantuṭṭho yati na eva bhikkhu nāma na hoti. Ālayāhato taṇhāya pahato santoso na hoti. Yo jantūnaṁ anantabyasanāvaho na yo sattānaṁ apariyantapīḷāpāpako na hoti, so ālayo na hotīti. Asantuṭṭhādīnaṁ yatibhāvādipaṭisedhavasena visesanānaṁ pavattattā ayaṁ nisedhaekāvali nāma. Asantuṭṭhapadaṁ yatisahitasakalasattasamudāyassa sādhāraṇabhāvena ṭhitaṁ, yati na bhavatīti yatito aññesu sakalasattasaṅkhātesu avayavesu patiṭṭhāpanato ‘‘asantuṭṭho’’ti visesyo, ‘‘yati ne’’ti idaṁ visesanaṁ. Sesesupi visesanavisesyattaṁ vuttaniyāmena yathārahaṁ yojetabbaṁ. Na santussatīti ca, ālayena hatoti ca, natthi anto etesamiti ca, tāni ca tāni byasanāni ceti ca, tāni āvahatīti ca vākyaṁ.",
  "anya-e0812n3:931": "318.",
  "anya-e0812n3:932": "Yahiṁ bhūsiyabhūsattaṁ, aññamaññaṁ tu vatthunaṁ;",
  "anya-e0812n3:933": "Vināva sadisattaṁ taṁ, aññamaññavibhūsanaṁ.",
  "anya-e0812n3:934": "318. Aññamaññamāha ‘‘yahi’’miccādinā. Yahiṁ sadisattaṁ vinā eva vatthunaṁ padatthānaṁ aññamaññaṁ bhūsiyabhūsattaṁ, taṁ aññamaññaṁ nāma vibhūsanamalaṅkāroti.",
  "anya-e0812n3:935": "318. Idāni aññamaññālaṅkāraṁ dasseti ‘‘yahi’’miccādinā. Yahiṁ alaṅkāre sadisattaṁ vinā eva vatthunaṁ aññamaññaṁ tu bhūsiyabhūsattaṁ alaṅkāriyaalaṅkārattaṁ hoti, taṁ aññamaññavibhūsanaṁ hotīti. Bhūsiyañca bhūsā cāti ca, tāsaṁ bhāvoti ca, aññañca aññañceti ca viggaho. ‘‘Aññamañña’’nti ettha chaṭṭhuntaasaṅkhyamabyayaṁ, sasaṅkhye ceti ‘‘bhūsiyabhūsatta’’nti imassa visesanaṁ katvā vattabbaṁ. Alaṅkāriyamapekkhāya alaṅkāravatthu ca, tamapekkhāya alaṅkāriyavatthu ca aññamaññaṁ nāma. Tandīpakālaṅkāropi tadatthiyena tannāmako hoti.",
  "anya-e0812n3:936": "319.",
  "anya-e0812n3:937": "Byāmaṁsumaṇḍalaṁ tena, muninā lokabandhunā;",
  "anya-e0812n3:938": "Mahantiṁ vindatī kantiṁ, sopi teneva tādisiṁ.",
  "anya-e0812n3:939": "319. Udāharati ‘‘byāmaṁsu’’iccādinā. Subodhaṁ.",
  "anya-e0812n3:940": "319. Idāni udāharati ‘‘byāmaṁsu’’iccādinā. Byāmaṁsumaṇḍalaṁ byāmapabhāmaṇḍalaṁ lokabandhunā tena muninā karaṇabhūtena mahantiṁ mahatiṁ pūjanīyaṁ vā kantiṁ sobhaṁ vindati sevati, sopi muni tena eva byāmaṁsumaṇḍalena tādisiṁ kantiṁ vindatīti. Aññamaññaṁ asadisānaṁ byāmaṁsumaṇḍalamunisaṅkhātānaṁ dvinnaṁ vatthūnaṁ byāmaṁsumaṇḍalaṁ paṭhamavākye alaṅkāriyaṁ hoti, munipadattho alaṅkāro hoti. Aparavākye ime dve vipallāsena alaṅkāriyaalaṅkārā honti. Aṁsūnaṁ maṇḍalamiti ca, byāmaṁ eva aṁsumaṇḍalamiti ca, loko bandhu asseti ca, sā viya dissatīti ca viggaho.",
  "anya-e0812n3:941": "320.",
  "anya-e0812n3:942": "Kathanaṁ sahabhāvassa, kriyāya ca guṇassa ca;",
  "anya-e0812n3:943": "Sahavuttīti viññeyyaṁ, tadudāharaṇaṁ yathā.",
  "anya-e0812n3:944": "320. Sahavuttiṁ vadati ‘‘kathana’’miccādinā. Subodhaṁ.",
  "anya-e0812n3:945": "320. Idāni sahavuttiṁ dasseti ‘‘kathana’’miccādinā. Kriyāya guṇassa cāti dvinnaṁ sahabhāvassa sahattassa kathanaṁ sahavuttīti viññeyyaṁ. Tadudāharaṇaṁ yathā tassa udāharaṇaṁ evaṁ vakkhamānanayena daṭṭhabbanti. Saha saddhiṁ bhavanamiti ca, sahabhāvassa vutti kathanamiti ca, tassa udāharaṇamiti ca viggaho. Sahabhāvo candarasminakhaṁsuādīnaṁ padatthānaṁ. Evaṁ santepi tesaṁ taṁsahattaṁ yassaṁ kriyāyaṁ guṇe vā bhavatīti sahattaṁ kriyāguṇānaṁ hotīti katvā ‘‘kathanaṁ sahabhāvassa kriyāya ca guṇassa cā’’ti vuttaṁ.",
  "anya-e0812n3:946": "Kriyāsahavutti",
  "anya-e0812n3:947": "321.",
  "anya-e0812n3:948": "Jalanti candaraṁsīhi, samaṁ satthu nakhaṁsavo;",
  "anya-e0812n3:949": "Vijambhati ca candena, samaṁ tammukhacandimā.",
  "anya-e0812n3:950": "321.‘‘Jalanti’’iccādi. Samanti saha, tassa satthuno mukhacandimā. Sesaṁ subodhaṁ. Ettha jalanavijambhanānaṁ ubhayasādhāraṇānaṁ kriyānaṁ sahabhāvo vihitoti kriyāsahavutti ayanti.",
  "anya-e0812n3:951": "321. Idāni yathāpaṭiññātaudāharaṇaṁ dasseti ‘‘jalanti’’iccādinā. Satthu satthuno nakhaṁsavo nakhakiraṇā candaraṁsīhi samaṁ jalanti, tammukhacandimā ca candena samaṁ vijambhatīti. Ettha ubhayapadatthānaṁ sādhāraṇabhūtajalanavijambhanakriyānaṁ sahabhāvassa vuttattā esā kriyāsahavutti nāma. Candassa raṁsiyoti ca, nakhānaṁ aṁsavoti ca, tassa satthuno mukhanti ca, tameva candimasadisattā candimāti ca vākyaṁ. Samaṁiti sahapariyāyo nipāto.",
  "anya-e0812n3:952": "Guṇasahavutti",
  "anya-e0812n3:953": "322.",
  "anya-e0812n3:954": "Jinodayena malinaṁ, saha dujjanacetasā;",
  "anya-e0812n3:955": "Pāpaṁ disā suvimalā, saha sajjanacetasā.",
  "anya-e0812n3:956": "322.‘‘Jinodayena’’ccādi. Jinodayena karaṇabhūtena, hetubhūtena vā dujjanacetasā saha pāpaṁ malinaṁ kiliṭṭhaṁ, sajjanacetasā saha disā dasavidhāpi suvimalā accantanimmalā suvimalayasomālāvalayitattā sajjanaceto pāpāpagameneti. Ettha malinattassa ca suvimalattassa ñāyasambandhino sahabhāvo vuttoti ayaṁ guṇasahavutti.",
  "anya-e0812n3:957": "322.‘‘Jino’’iccādi. Jinodayena jitamārassa bhagavato pātubhāvena, karaṇabhūtena hetubhūtena vā pāpaṁ lobhādidhammaṁ dujjanacetasā dujjanānaṁ cittena saha malinaṁ kiliṭṭhaṁ hoti. Imināyeva jinodayena disā dasa disāyo sajjanacetasā saha suvimalā sajjanacetasantānato pāpānaṁ apagamena kittimālāya bhuvanattaye patthaṭattā atinimmalāti ubhayapadatthānaṁ sādhāraṇabhūtamalinabhāvasuvimalabhāvasaṅkhātassa guṇassa sahabhāvassa vuttattā esā guṇasahavutti nāma. Jinassa udayoti ca, dujjanānaṁ cetoti ca, vigataṁ malaṁ etāhiti ca, su atisayena vimalāti ca, santo ca te janā ceti ca, tesaṁ cetoti ca vākyaṁ.",
  "anya-e0812n3:958": "323.",
  "anya-e0812n3:959": "Virodhīnaṁ padatthānaṁ, yattha saṁsaggadassanaṁ;",
  "anya-e0812n3:960": "Samukkaṁsābhidhānatthaṁ, matā sā’yaṁ virodhitā.",
  "anya-e0812n3:961": "323. Virodhaṁ vibhāveti ‘‘virodhīna’’miccādi. Virodhīnaṁ aññamaññaviruddhānaṁ kriyādīnaṁ yattha vuttivisese saṁsaggassa sannidhino dassanaṁ, kimatthaṁ? Samukkaṁsassa atisayassa abhidhānatthaṁ kathanatthāya, sā ayaṁ virodhitā virodhīti matā.",
  "anya-e0812n3:962": "323. Idāni virodhālaṅkāraṁ dasseti ‘‘virodhīna’’miccādinā. Yattha uttivisese samukkaṁsābhidhānatthaṁ vaṇṇanīyavatthugataadhikakathanāya virodhīnaṁ aññamaññaviruddhānaṁ padatthānaṁ kriyāguṇādīnaṁ saṁsaggadassanaṁ sanniṭṭhānadassanaṁ sambandhadassanaṁ hoti, sā ayaṁ utti virodhitāti matāti. Virodho etesaṁ guṇādīnaṁ atthīti ca, saṁsaggassa sambandhassa dassanamiti ca, samukkaṁsassa adhikassa abhidhānanti ca, virodhīnaṁ bhāvo asaṅgahitoti ca vākyaṁ. Virodhitādīpakavutti tadatthena tannāmikā hoti.",
  "anya-e0812n3:963": "324.",
  "anya-e0812n3:964": "Guṇā sabhāvamadhurā, api lokekabandhuno;",
  "anya-e0812n3:965": "Sevitā pāpasevīnaṁ, sampadūsentisampadūsanti (ka.)mānasaṁ.",
  "anya-e0812n3:966": "324. Udāharati ‘‘guṇā’’iccādi. Lokekabandhuno lokanāthassa sabhāvamadhurā sādhujanasampīṇanekacāturā api guṇā arahantatādayo sevitā pāpasevīhi tesaṁ pāpasevīnaṁ mānasaṁ sampadūsenti dosaduṭṭhāpādanavasenāvikaronti ‘‘tādiso guṇātisayo tassā’’ti. Ettha guṇānaṁ sabhāvamadhurānaṁ pītivisesuppādanayoggānaṁ sampadūsanena saha virodhoti daṭṭhabbaṁ.",
  "anya-e0812n3:967": "324. Udāharati ‘‘guṇā’’iccādinā. Lokekabandhuno buddhassa guṇā arahattādayo sabhāvamadhurā api pakatimadhurā api sevitā pāpasevīhi sevitā samānā pāpasevīnaṁ mānasaṁ sampadūsenti atisayena kopentīti. Evaṁ hīnādhimuttikehi sahitumasakkuṇeyyo tassa guṇātisayo vattati. Nanu sabhāvamadhuro guṇo pītiṁ vinā sampadūsanaṁ na kareyya, sampadūsanampi tādisasabhāvamadhuraṁ vinā na bhaveyyāti aññoññaviruddhānamesaṁ madhuraguṇasampadūsanakriyānaṁ saṁsaggaguṇādhikadassanatthanti lakkhaṇena yojetabbaṁ. Apisaddo virodhatthe vattate. Sabhāvena madhurāti ca, eko ca so bandhu cāti ca, lokassa ekabandhūti ca, pāpaṁ sevanti sīlenāti ca vākyaṁ.",
  "anya-e0812n3:968": "325.",
  "anya-e0812n3:969": "Yassa kassaci dānena, yassa kassaci vatthuno;",
  "anya-e0812n3:970": "Visiṭṭhassa ya’mādānaṁ, parivuttīti sā matā.",
  "anya-e0812n3:971": "325. Parivuttiṁ pavatteti ‘‘yassa’’iccādinā. Yassa kassacīti paṭiggāhakaṁ dasseti. Visiṭṭhassa yaṁ ādānanti sambandho. Sesaṁ subodhaṁ.",
  "anya-e0812n3:972": "325. Idāni parivuttiṁ dasseti ‘‘yassa kassaci’’ccādinā. Yassa kassaci vatthuno khuddakavatthuno yassa kassaci paṭiggāhakassa dānena hetubhūtena visiṭṭhassa uttamavatthuno yaṁ ādānaṁ gahaṇaṁ atthi, sā parivuttīti matāti. Dānaggahaṇaparivuttattā parivutti nāma.",
  "anya-e0812n3:973": "326.",
  "anya-e0812n3:974": "Purā paresaṁ datvāna, manuññaṁ nayanādikaṁ;",
  "anya-e0812n3:975": "Muninā samanuppattā, dāni sabbaññutāsirīmuninda samanuppattā, dāni sabbaññutāsiriṁ (ka.).",
  "anya-e0812n3:976": "326. Udāharati ‘‘purā’’iccādi. Subodhaṁ. Ettha nayanādidānena sabbaññutāsiriyā ādānanti parivutti ayaṁ.",
  "anya-e0812n3:977": "326. Idāni udāharati ‘‘purā’’iccādinā. Muninā purā pubbe paresaṁ manuññaṁ nayanādikaṁ datvāna idāni sabbaññutāsirī sabbaññutāsaṅkhātā anaññasādhāraṇā sirī samanupattāti. Iha yassa dinnaṁ tato eva gahaṇe parivuttisaddassa niruḷhattā nayanādīnaṁ dānena sabbaññutāsiriyā ādānato, dānābhāve ādānābhāvato ca paṭiggāhakajane avijjamānepi sabbaññutā vijjamānattena parikappitāti parivutti hoti. Teneva daṇḍiyaṁ–",
  "anya-e0812n3:978": "‘‘Satthappaharaṇaṁ datvā, bhujena tava rājunaṁ;",
  "anya-e0812n3:979": "Ciraṁ citābhaṭo tesaṁ, yaso kumudapaṇḍaro’’ti kābyādāsa 2.356.",
  "anya-e0812n3:980": "Imasmiṁ udāharaṇe paccatthikānaṁ āyudhappahāraṁ datvā tava bāhunā tesaṁ rājūnaṁ ciraṁ rāsikato keravanimmalo yaso ābhaṭoti. Dadāti kammayuttato eva ādānaṁ dassetvā parivuttiphuṭā katā. Nayanāni ādīni yassa uttamaṅgādinoti ca, sabbaṁ jānātīti ca, tassa bhāvoti ca vākyaṁ.",
  "anya-e0812n3:981": "327.",
  "anya-e0812n3:982": "Kiñci disvāna viññātā,",
  "anya-e0812n3:983": "Paṭipajjati taṁsamaṁ;",
  "anya-e0812n3:984": "Saṁsayāpagataṁ vatthuṁ,",
  "anya-e0812n3:985": "Yattha so’yaṁ bhamo mato.",
  "anya-e0812n3:986": "327. Bhamaṁ sambhāveti ‘‘kiñcī’’tiādinā. Viññātā puriso kiñci disvā ujjalanādikaṁ disvāna taṁsamaṁ tassa pure dissamānassa padatthassa sadisamaññaṁ vatthuṁ saṁsayāpagataṁ asannidhiṁ katvā paṭipajjati jānāti yattha visese, sāyaṁ bhamo mato.",
  "anya-e0812n3:987": "327. Idāni bhamālaṅkāraṁ dasseti ‘‘kiñci’’iccādinā. Yattha uttivisese viññātā avabodhakārako kiñci disāvilocanādikaṁ disvāna taṁsamaṁ vatthuṁ tena dissamānavatthunā tulyamaññaṁ vatthuṁ saṁsayāpagataṁ nissaṁsayaṁ katvā paṭipajjati jānāti, so ayaṁ alaṅkāro bhamoti matoti. Tena tassa vā samanti ca, saṁsayo apagato etasmāti ca, bhamanaṁ anavaṭṭhānaṁ vatthūnanti ca viggaho. Saṁsayāpagatanti kriyāvisesanaṁ.",
  "anya-e0812n3:988": "328.",
  "anya-e0812n3:989": "Samaṁ disāsu’jjalāsu, jinapādanakhaṁsunā;",
  "anya-e0812n3:990": "Passantā abhinandanti, candātapamanā janā.",
  "anya-e0812n3:991": "328. Udāharati ‘‘sama’’miccādi. Jinassa pādesu nakhaṁsunā disāsu sabbāsu samaṁ ekato ujjalāsu sajotīsu tā ujjalā disā passantā janā, candātapoti mano yesaṁ te tathāvidhā. Abhinandanti santussantīti.",
  "anya-e0812n3:992": "328. Idāni udāharati ‘‘sama’’miccādinā. Jinapādanakhaṁsunā karaṇabhūtena disāsu dasasu samaṁ ekakkhaṇe ujjalāsu tā ujjalā disā passantā janā candātapamanā candātapoti pavattacittā abhinandantīti. Vijjamānanakhamarīciyaṁ buddhimakatvā candātape buddhiyā pavattāpanato bhamo nāma. Samanti asaṅkhyaṁ. Candātapoiti mano yesanti vākyaṁ.",
  "anya-e0812n3:993": "329.",
  "anya-e0812n3:994": "Pavuccate yaṁ nāmādi,",
  "anya-e0812n3:995": "Kavīnaṁ bhāvabodhanaṁ;",
  "anya-e0812n3:996": "Yena kenaci vaṇṇena,",
  "anya-e0812n3:997": "Bhāvonāmā’ya’mīrito.",
  "anya-e0812n3:998": "329. Bhāvaṁ bhāveti ‘‘pavuccate’’ccādinā. Kavīnaṁ bhāvo adhippāyo, taṁ bodhetīti bhāvabodhanaṁ yaṁ nāmādi. Ādisaddena visesanavākyānaṁ gahaṇaṁ. Yena kenaci nisedhanarūpena ākārena pavuccate, ayaṁ bhāvo nāma īritoti.",
  "anya-e0812n3:999": "329. Idāni bhāvālaṅkāraṁ dasseti ‘‘pavuccate’’ iccādinā. Kavīnaṁ vattūnaṁ bhāvabodhanaṁ adhippāyapakāsakaṁ yaṁ nāmādi nāmapadavisesanapadādi yena kenaci vaṇṇena ākārena sāgarādiatthantaraṁ paṭisedhetvā vā no vā pavuccate, ayaṁ bhāvo nāmāti īritoti. Nāmaṁ ādi yassa visesanavākyadvayasseti ca, bhāvaṁ bodhetīti ca vākyaṁ. Kavīnaṁ adhippāyasaṅkhātabhāvapakāsako uttiviseso tadatthena bhāvo nāma, tassa nissayabhūtaṁ nāmādipadasantānaṁ iha nissitopacārena bhāvo nāmāti īritaṁ.",
  "anya-e0812n3:1000": "330.",
  "anya-e0812n3:1001": "Nanu teye’va santā no,",
  "anya-e0812n3:1002": "Sāgarā na kulācalā;",
  "anya-e0812n3:1003": "Manampi mariyādaṁ ye,",
  "anya-e0812n3:1004": "Saṁvaṭṭepi jahanti no.",
  "anya-e0812n3:1005": "330. Udāharati ‘‘nanu’’ccādi. Manampīti īsakampi. Mariyādanti attano ācārasīmaṁ, saṁvaṭṭepi palayakālepi. Sesaṁ subodhaṁ. Ettha na ime pakatisamuddādayo samuddādayo honti, ye palayakāle attano velānullaṅghanasaṅkhātaṁ acalattasaṅkhātañca mariyādaṁ pariccajanti. Kiñcarahi santā evete samuddādayo, ye yadi palayakālepi samāpateyyuṁ, tadāpi attano mariyādaṁ na muñcanti. Koci vipattiṁ patto niratisayaṁ dhīrattamattanovabodhetīti aññanisedhena kathitaṁ nāmaṁ kavisabhāvaṁ yathāvuttaṁ bodhetīti bhāvoyamiti.",
  "anya-e0812n3:1006": "330. Idāni udāharati ‘‘nanu’’ccādinā. Sāgarā saṁvaṭṭakāle tīramariyādaṁ atikkamentā pakatisamuddā sāgarā na bhavanti. Kulācalā tādisakāle acalasaṅkhātamariyādamatikkamentā satta kulapabbatā kulācalā nāma na bhavanti. Kiñcarahi sāgarādayo. Ye sādhavo saṁvaṭṭepi sabbavatthuvināsakakappavināsakālepi mariyādaṁ attano ācāramariyādaṁ manampi īsakampi no jahanti. Santā eva te sāgarādayo nāma honti nanūti. Koci byasanaṁ patto attano anaññasādhāraṇaṁ dhīrattaṁ pakāsetīti iha sāgarādiatthantarapaṭisedharūpena dassitasāgarādinā vattuno akampanādhippāyaṁ avabodhetīti ayaṁ bhāvālaṅkāro nāma. Mananti appakālavācakamasaṅkhyaṁ. Apīti sambhāvane.",
  "anya-e0812n3:1007": "331.",
  "anya-e0812n3:1008": "Aṅgaṅgībhāvā sadisa-balabhāvā ca bandhane;",
  "anya-e0812n3:1009": "Saṁsaggo’laṅkatīnaṁ yo, taṁ missanti pavuccati.",
  "anya-e0812n3:1010": "331. Missaṁ dasseti ‘‘aṅga’’iccādinā. Aṅgamupakārakaṁ, aṅgī upakāriyaṁ, tesaṁ bhāvo aṅgaṅgibhāvo sādhiyasādhanattaṁ, tato ca. Sadisaṁ samaṁ balaṁ yesaṁ te, tesaṁ bhāvo aṅgaṅgibhāvamantarena appadhānabhāvenāvaṭṭhānaṁ tato ca hetuto. Bandhane visaye, yo alaṅkatīnaṁ saṁsaggo ekattha sannidhānaṁ, taṁ missanti pavuccati.",
  "anya-e0812n3:1011": "331. Idāni missālaṅkāraṁ dasseti ‘‘aṅgaṅgī’’ccādinā. Aṅgaṅgībhāvā upakārakaupakāriyasaṅkhātapaṭipādakapaṭipādanīyasabhāvena hetubhūtena sadisabalabhāvā ca sādhiyasādhanabhāvaṁ vinā samānabalavantabhāvena ca bandhane pajjādibandhanavisaye alaṅkatīnaṁ alaṅkārānaṁ yo saṁsaggo sannidhānaṁ, taṁ missanti pavuccatīti. Aṅgaṁ sādhanaṁ assa sādhiyassa atthīti ca, aṅgañca aṅgī ceti ca, tesaṁ bhāvo sādhiyasādhanasaṅkhāto sambandhoti ca, sadisaṁ balaṁ yesamalaṅkārānamiti ca, tesaṁ bhāvo aññamaññanirapekkhatāti ca, missanaṁ missībhavanamiti ca vākyaṁ.",
  "anya-e0812n3:1012": "Aṅgaṅgibhāvamissa",
  "anya-e0812n3:1013": "332.",
  "anya-e0812n3:1014": "Pasatthā munino pāda-nakharaṁsimahānadī;",
  "anya-e0812n3:1015": "Aho gāḷhaṁ nimuggepi, sukhayatye’va te jane.",
  "anya-e0812n3:1016": "332. Udāharati ‘‘pasatthā muni’’ccādi. Munino pādesu nakhā tesaṁ raṁsi eva mahānadīsadisattā mahānadī, sā pasatthā acchariyappattisabbhāvato gāḷhamaccantaṁ nimuggepi te jane sukhayatyeva, aho acchariyaṁ yato sesanadīvidhuraṁ. ‘‘Ayaṁ attani gāḷhaṁ nimuggepi sukhayatī’’ti ettha ‘‘nimuggepī’’ti samādhino sādhiyattenaṅgitāyāvaṭṭhitassa ‘‘pādanakharaṁsimahānadī’’ti rūpakaṁ sādhanattenaṅgatāyāvaṭṭhitanti missamidamalaṅkaraṇaṁ.",
  "anya-e0812n3:1017": "332. Idāni udāharati ‘‘pasatthā’’ iccādinā. Munino pasatthā acchariyattā pasaṁsanīyā pādanakharaṁsimahānadī caraṇanakhakiraṇasaṅkhātamahāgaṅgā gāḷhaṁ atisayena nimuggepi te jane sādhusappurise sukhayati eva sukhite kato eva. Aho acchariyaṁ sesanadīnamesā pavatti viruddhāti. Ettha sādhanīyabhāvena aṅgino ‘‘nimugge’’ti samādhialaṅkārassa ‘‘pādanakharaṁsimahānadī’’ti rūpakālaṅkāro sādhanabhāvena aṅganti katvā aṅgāaṅgībhāvena imesaṁ alaṅkārānaṁ missitā. Pādesu nakhāti ca, tesaṁ raṁsīti ca, mahatī ca sā nadī ceti ca, mahānadī viya mahānadī pādanakharaṁsiyo eva mahānadīti ca vākyaṁ. Gāḷhanti kriyāvisesanaṁ. Gāḷhaṁ nimujjanaṁ ye akaṁsu, tepīti yojanā. Sukhasamaṅgino janā sukhite sukhe karotīti vākyaṁ.",
  "anya-e0812n3:1018": "Sadisabalabhāvamissa",
  "anya-e0812n3:1019": "333.",
  "anya-e0812n3:1020": "Veso sabhāvamadhuro, rūpaṁ nettarasāyanaṁ;",
  "anya-e0812n3:1021": "Madhūvamunino vācā, na sampīṇeti kaṁ janaṁ.",
  "anya-e0812n3:1022": "333.‘‘Veso’’iccādi subodhaṁ. Idaṁ pana samādhirūpakopamāmissasadisabalanti.",
  "anya-e0812n3:1023": "333.‘‘Veso’’iccādi. Munino sabhāvamadhuro pakatimadhuro veso jināveṇiko buddhaveso ca nettarasāyanaṁ rūpaṁ lakkhaṇānubyañjanasampannaṁ rūpañca madhūva madhurattena madhusamānā vācā bhāratī ca kaṁ janaṁ na sampīṇetīti. ‘‘Sabhāvamadhuro’’ti samādhialaṅkāro ca, ‘‘nettarasāyana’’nti rūpakālaṅkāro ca, ‘‘madhūvā’’ti upamālaṅkāro cāti ime tayo pīṇane aññamaññāpekkharahitattā tulyabalāti imesaṁ missattaṁ hoti. Sabhāvena madhuroti ca, rasīyati assādīyatīti ca, raso rasabhūto āyanaṁ gati pavatti assāti rasāyanaṁ, rasavatthu. Rasāyanamiva rūpaṁ rasāyanaṁ, nettānaṁ rasāyananti ca vākyaṁ.",
  "anya-e0812n3:1024": "334.",
  "anya-e0812n3:1025": "Āsī nāma siyā’tthassa,",
  "anya-e0812n3:1026": "Iṭṭhassā’sīsanaṁ yathā;",
  "anya-e0812n3:1027": "Tilokekagatī nātho,",
  "anya-e0812n3:1028": "Pātu loka’mapāyato.",
  "anya-e0812n3:1029": "334. Āsiṁ dasseti ‘‘āsi’’ccādinā. Iṭṭhassa abhimatassa vatthuno āsīsanaṁ patthanamityanuvaditvā āsī nāma siyāti vidhīyate. ‘‘Yathe’’tyudāharati. Tilokassa lokattayavattino janassa ekagati asahāyagati paṭisaraṇabhūto nātho lokaṁ sattalokaṁ apāyato pātu pāletūti. Etthātilasitaṁ pālanamāsīsitanti.",
  "anya-e0812n3:1030": "334. Idāni āsīalaṅkāraṁ dasseti ‘‘āsī’’ iccādinā. Iṭṭhassa atthassa icchitavatthuno āsīsanā patthanā āsī nāma siyā. Yathā tatthodāharaṇamevaṁ. Tilokekagati tibhavassa asahāyasaraṇabhūto nātho lokasāmi lokaṁ sattalokaṁ apāyato pātu rakkhatūti. Āsī nāma patthanā, taddīpikāpi utti tannāmikāva hoti. ‘‘Tilokekagatī’’ti imasmiṁ udāharaṇe pālanaṁ āsīsitaṁ. Tiṇṇaṁ lokānaṁ samāhāroti ca, ekoyeva gati paṭisaraṇanti ca, tilokassa ekagatīti ca vākyaṁ.",
  "anya-e0812n3:1031": "335.",
  "anya-e0812n3:1032": "Rasappatītijanakaṁ, jāyate yaṁ vibhūsanaṁ;",
  "anya-e0812n3:1033": "Rasavantanti taṁ ñeyyaṁ, rasavantavidhānato.",
  "anya-e0812n3:1034": "335. Rasavantamudāharati ‘‘rasa’’iccādinā. Yaṁ vibhūsanamalaṅkaraṇaṁ rasābhāsādino patītijanakaṁ avagamasampādakaṁ jāyate, taṁ vibhūsanaṁ rasavantavidhānato sampādanato ‘‘rasavanta’’nti viññeyyaṁ yathā atthappatīti janako saddo ‘‘atthavā’’ti.",
  "anya-e0812n3:1035": "335. Uddese rasīti uddiṭṭharasālaṅkāraṁ dasseti ‘‘rasa’’iccādinā. Yaṁ vibhūsanaṁ vuttālaṅkārānamantare yo koci alaṅkāro rasappatītijanakaṁ siṅgārādinavavidharasesu ekassa rasassa vā tasseva rasābhāsassa vā avabodhanaṁ sampādento jāyate, taṁ vibhūsanaṁ rasavantavidhānato attano rasasahitabhāvassa pakāsanato rasavantanti rasīti ñeyyanti. Yathā atthappatītijanako saddo ‘‘atthavā’’ti vuccati, evaṁ rasappatītijanako alaṅkāro rasavanto ‘‘rasī’’ti ca vuccati. Rasassa patīti ca, taṁ janetīti ca, raso assa atthīti ca, rasavato bhāvoti ca, tassa vidhānaṁ sampādananti ca vākyaṁ.",
  "anya-e0812n3:1036": "336.",
  "anya-e0812n3:1037": "Rāgānatabbhutasarojamukhaṁ dharāya,",
  "anya-e0812n3:1038": "Pādā tilokaguruno’dhikabaddharāgā;",
  "anya-e0812n3:1039": "Ādāya niccasarasena karena gāḷhaṁ,",
  "anya-e0812n3:1040": "Sañcumbayanti satatāhitasambhamena.",
  "anya-e0812n3:1041": "336. Udāharati ‘‘rāga’’iccādi. Dharāya pathavīaṅganāya rāgena ānataṁ, mukhaṁ. Rāgaṁ rattavaṇṇaṁ ānataṁ ninnamitaṁ, sarojaṁ. Paṭhame abbhutasarojasadisatāya mukhaṁ, tena samānādhikaraṇanti rāgānatena samāso. Dutiye tu rāgānatañca taṁ abbhutasarojaṁ pathaviṁ bhinditvā sirīpādasampaṭiggahaṇatthaṁ uṭṭhahamacchariyapadumañca, tameva tassā mukhasadisattā mukhanti rāgānatabbhutasarojamukhaṁ. Tilokaguruno sammāsambuddhassa pādā. Kīdisā? Adhikabandho rāgo anurāgo, rattavaṇṇo vā yesaṁ te, tathāvidhā. Niccamanavarataṁ sarasena rasavatā karena hatthena, raṁsinā vā gāḷhaṁ ādāya gahetvā satataṁ niccaṁ āhito sambhamo ādaro, tadabhimukhatā vā, tena sañcumbayanti, nikkhipanti vā. Ettha silesarūpakehi sambhogasiṅgārarasābhāso janyate. Siṅgāro duvidho vippalambho, sambhogo ceti. Tesu vippalambhova samaggavaṇṇanādhārattā manoharo, nediso sambhogo. Sambhogābhāse tu vattabbameva natthi. Tathāpi’hā’dhigataṁ sambhogābhāsodāharaṇaṁ bālappabodhanatthaṁ kiñci vicāressāma. Tatra pādānaṁ kāmukattaṁ dharāya kāminittañca vākyasāmatthiyā viññāyate. Saddena vuccamānaṁ puna vuttaṁ siyā. Atra pādānaṁ taṁ viññeyyaṁ, ratyukkaṁsābhāso yadi kavinā paṭipādetabbo na bhaveyya, tadā gāthāyamananupapannaṁ siyāti evaṁvidhavacanatova pādā ratyābhāsavantoti gamyate. Ratiyā ālambaṇavibhāvābhāso dharākāmini, rammadesādivisesābhāve acchariyapadumuggamanābhāvato abbhutasarojasaddasavanena gammamānā rammadesādayo uddīpanavibhāvābhāsā, byabhicārībhāvābhāsabodhakāni kavivacanāni anubhāvābhāso. Tathā hi ‘‘niccasarasena karena gāḷhaṁ ādāyā’’ti karassa sarasatāgāḷhaggahaṇakathanena harisādayo gamyante. ‘‘Satatāhitasambhamenā’’ti iminā ussukkattādayo pahīyantīti evaṁ bandhavuttīti vibhāvādīhi bandhatthābhāsānaṁ manasi yo uppajjati ānandābhāso, so rasābhāso sambhogarasābhāso vuttoti.",
  "anya-e0812n3:1042": "336. Idāni udāharaṇaṁ dassento uttaripi dassetabbasiṅgārahassakaruṇādirasuddesassa anurūpato siṅgārarasayuttameva dasseti ‘‘rāgā’’iccādinā. Dharāya mahīaṅganāya rāgānatabbhutasarojamukhaṁ rāgena anurāgena abhimukhaṁ katvā namitaṁ acchariyaguṇopetapadumasadisānanaṁ no ce, rattavaṇṇaṁ ānataṁ abbhutasarojasaṅkhatamukhaṁ tilokaguruno bhuvanattayānusāsakassa sammāsambuddhassa pādā adhikabaddharāgā adhikabaddhānurāgavantā no ce, pubbakammena kataadhikarattavaṇṇā niccasarasena karena satatānurāgayuttena hatthena no ce, avikalattā satatasampattisahitena kiraṇena gāḷhaṁ ādāya gāḷhaṁ gahetvā no ce, phusitvā satatāhitasambhamena niccaṁ katādarena no ce, nirantarāhitaabhimukhabhāvena sañcumbayanti cumbanti no ce, ṭhitikriyāsādhanattena phusantīti.",
  "anya-e0812n3:1043": "Rāgena anurāgena ānataṁ abhimukhīkatamiti ca, abbhutañca taṁ sarojañceti ca, tena sadisatāya abbhutasarojañca taṁ mukhañceti ca, rāgānatañca taṁ abbhutasarojamukhañceti ca, rāgaṁ rattavaṇṇaṁ ānataṁ ninnamiti ca, tañca taṁ abbhutasarojañceti ca, tameva tādisamukhasadisattā mukhamiti ca, tilokassa gurūti ca, adhikaṁ katvā baddho, attano pubbakammena vā kato, rāgo anurāgo rattavaṇṇo vā yesamiti ca, rasena anurāgena sampattiyā vā saha vattamānoti ca, āhito vihito ca so sambhamo ādaro tadabhimukhabhāvo vā ceti ca viggaho.",
  "anya-e0812n3:1044": "Ettha ‘‘rāgānatā’’tiādikena silesālaṅkārena ca ‘‘abbhutasarojamukha’’nti rūpakālaṅkārena ca sambhogasiṅgārarasābhāso uppādīyati. Tādisaṁ itthipurisānaṁ sambhogābhāvena, tadākārena ca kappitattā rasābhāso nāmāti daṭṭhabbo. Siṅgārassa āyogavippayogasambhogavasena tividhattepi āyogavippayogadvayaṁ vippalambhamevāti vippalambho, sambhogo ceti duvidho hoti. Tesu vippalambhova anūnavaṇṇanāya bhūmittā manoharo. Sambhogo pana tādiso na hoti. Sambhogābhāsopi hīno hoti. Evaṁ sante payogaṁ katvā kurumānāya vaṇṇanāya ucitabhāvena ihādhigatasambhogasiṅgārarasābhāsena rasibhūtālaṅkārassa udāharaṇe rasābhāso evaṁ veditabbo. Pādānaṁ kāmukabhāvābhāse ca dharāya kāminībhāvābhāse ca vācakapadena avuttepi ‘‘dharāya pādā tilokaguruno’’ti idaṁ ṭhapetvā pāṇidhammapakāsakehi avasesapadehi ñāyate.",
  "anya-e0812n3:1045": "Dvinnaṁ aññamaññaṁ ratiābhāso ‘‘adhikabaddharāgā rāgānata’’nti imehi vutto. Ayaṁ ratiābhāso idha ṭhāyībhāvo purisaratiyā itthiyā ca, itthiratiyā purisassa ca ālambaṇattā pādakāmukadharākāminiyo dve aññamaññaṁ ālambaṇavibhāvābhāsā honti. Rammadesādivisesaṁ vinā acchariyapadumodayassa abhāvato abbhutasarojasaddassa uccāraṇena gammamānā rammadesādayo ratiṁ uddīpayantīti uddīpanavibhāvābhāsā nāma. ‘‘Niccasarasena karena gāḷhamādāyā’’ti iminā karassa sarasabhāvassa ca gāḷhaṁ gahaṇassa ca vuttattā harisādayo ñāyante. ‘‘Satatāhitasambhamenā’’ti iminā ussāhādayo ñāyanti. Tattha harisaussāhādayo byabhicārībhāvābhāsā nāma honti. Te byabhicārībhāvābhāse pakāsentāni yathāvuttakavivacanāni anubhāvābhāsā nāmāti evaṁ bandhe dissamānaṭhāyībhāvabyabhicārībhāvavibhāvaanubhāvehi atthāvabodhaṁ karontānaṁ paṇḍitānaṁ uppajjamāno yo santosābhāsasaṅkhāto rasābhāso atthi, so idha sambhogarasābhāsoti kathitoti. Ṭhāyībhāvādayo upari āvibhavissanti.",
  "anya-e0812n3:1046": "337.",
  "anya-e0812n3:1047": "Iccā’nugamma purimācariyānubhāvaṁ,",
  "anya-e0812n3:1048": "Saṅkhepato nigadito’ya’malaṅkatīnaṁ;",
  "anya-e0812n3:1049": "Bhedo’parūpari kavīhi vikappiyānaṁ,",
  "anya-e0812n3:1050": "Ko nāma passitu’malaṁ khalu tāsa’mantaṁ.",
  "anya-e0812n3:1051": "Iti saṅgharakkhitamahāsāmipādaviracite",
  "anya-e0812n3:1052": "Subodhālaṅkāre",
  "anya-e0812n3:1053": "Atthālaṅkārāvabodho nāma",
  "anya-e0812n3:1054": "Catuttho paricchedo.",
  "anya-e0812n3:1055": "337. Evamuddesānukkamena yathāpaṭiññātaṁ niṭṭhapetvā idāni nigamanapubbakaṁ bahuttamesaṁ niddisitumāha ‘‘icci’’ccādi. Iti iminā vuttappakārena purimānaṁ daṇḍīādīnaṁ ācariyānaṁ ānubhāvaṁ bandhalakkhaṇāni anugamma anugantvā alaṅkatīnamalaṅkārānaṁ ayaṁ bhedo saṅkhepato nigadito kathito. Saṅkhepatoti vutto, kasmāti āha ‘‘uparūparī’’tiādi. Uparūpari dīghakālamārabbha yāvedāni matthakamatthake kavīhi vikappiyānaṁ pabhediyamānānaṁ tāsamalaṅkatīnaṁ antaṁ pariyantaṁ passituṁ khalu ekantena ko nāma jano alaṁ samattho.",
  "anya-e0812n3:1056": "Iti mahāsāmināmikāyaṁ subodhālaṅkāraṭīkāyaṁ",
  "anya-e0812n3:1057": "Catuttho paricchedo.",
  "anya-e0812n3:1058": "337. Evaṁ uddesakkamena yathāpaṭiññāte atthālaṅkāre niṭṭhapetvā idāni nigamanamukhena esaṁ atthālaṅkārānaṁ bahubhāvaṁ dasseti ‘‘iccānugamma’’iccādinā. Iti yathāvuttanayena purimācariyānubhāvaṁ pubbakālikānaṁ daṇḍībhaddapāṇādīnaṁ alaṅkārasatthasaṅkhātānubhāvaṁ anugamma alaṅkatīnaṁ ayaṁ bhedo saṅkhepato nigadito mayā vutto saṅgahito. Kasmāti ce? Uparūpari dīghakālato paṭṭhāya yāvajjatanā kavīhi racanākattārehi vikappiyānaṁ anekappakārato kappiyamānattā puthakkariyamānānaṁ tāsamalaṅkatīnaṁ antaṁ pariyantaṁ passituṁ khalu ekantena ko nāma puggalo alaṁ samatthoti. Saṅgahamanādiyitvā kenāpi pariyantaṁ adhigantuṁ na sakkāti adhippāyo. Pure bhavāti ca, purimā ca te ācariyā ceti ca, tesamānubhāvoti ca, visesato asaṅkarato kappiyanti ca vākyaṁ.",
  "anya-e0812n3:1059": "Iti subodhālaṅkāranissaye",
  "anya-e0812n3:1060": "Catuttho paricchedo."
}