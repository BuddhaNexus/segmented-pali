{
  "anya-e0806n2:0": "2. Dutiyakaṇḍa vaṇṇanā",
  "anya-e0806n2:1": "1. Dvedve",
  "anya-e0806n2:2": "Avayavasambandheti syādyavayavīsamudāyena dvedveti vuttānamavayavānaṁ sambandhe, atettha vutyanukūlāya pañcikāya vā bhavitabbaṁ, pañcikānu kūlāya vuttiyā vā, na cettha dvinnamaññoññānukūlatā dissati, tathāhi vuttiyaṁ-‘ekānekatthesu vattamānato nāmasmā’ti ettakameva pakativisesanavasena vuttaṁ, pañcikāyantu tabbisesana vasena ca paccayatthavisesanavasena ca attho dassito, tadeva mubhinnannāññamaññānukūlatā dissati, tato ettha yathā dvinnamaññoññānukūlatā sampajjati, tathā byācikkhissāma ‘‘yadi panettha vutyānukūlā pañcikā bhaveyya paccayatthapakkho jahitabbo siyāti ‘te…pe… ekānekatthesu’ti ca, tena…pe… yojaniya’nti ca etesaṁ jahitabbatāya bahupāṭhavilopo āpajjati, yadi pana pañcikānukūlā vutti bhaveyya vuttiyaṁ kiñcimattaṁ pakkhipitabba mattameva siyāti bahuvilopāpatti (na) hotīti etesaṁ dvedve honti ekāne katthesu vattamānato nāmasmā’ti vuttiyā bhavitabba’’nti, evañhi sati satthantarenāpi saha ghaṭate, sutte ‘dvedvekānekesu nāmasmā’ti vuttattā ‘ekānekesū’ti idaṁ paccayavisesanaṁ vā yujjati",
  "anya-e0806n2:3": "Pakativisesanavasena vā yadetaṁ paccayavisesanaṁ, tadā sāmatthiyā ekānekesūti pakativisesanampi labbhati, tattha sāmatthiyamattha balaṁ, tathāhyekādīsu bhavantā pakativāccānamevekattādiabyati rittaatthamattādīrūpānaṁ jotakā syādayo kathamekattādīsu vattamānato nāmasmā aññato siyunti yathāvuttanāmavisesākkhepo, tathā itthiṇādippaccayādīnampi pana pakativisesānupādānepi yato dhātvādi vāccottho natthi, sāmatthiyā tato, dhātutyādyantehi tyādyanta vāccehi (potthake) na honte vittipaccayā, tathā ṇādipaccayāpi… vibhatyantā vidhānato, yadetampakativisesanaṁ tadāpi sāmatthiyeneva ekattādīsu vattamānato nāmasmā tajjotanāya bhavantā syādayo kathamaññattha honti asambhavāti ekānekesu dvedveti labbhati, athavā sarūpena avuttampi sāmatthiyenekānekatthesūti gammamānaṁ vuttameva hotīti katvā‘tecā’tiādikaṁ vuttanti gahetabbaṁ, ekānekesu vattamānato nāmasmāti kimatthaṁ asatvabhūtāya kiriyāyekattādisambandhābhāvā kriyatthāca tyādīhi yevekattādīnaṁ vuttattā tyādyantehi ca na bhaveyyunti payojanantaramāha-‘yampanā’tiādi, pañcakanāmatthassādhippetabhāvo cettha pakkhassetasseva yuttattā. Tathāhi saṅkhyākammādayo nāma vāccassa dabbassa dhammo sakattho-pasajjano ca saddo dabbeyeva vattate… dabbeyevānyanayādivohārā, tattha dabbavācinā saddena dabbadhammānamabbhantarīkaraṇanti nāyuttametaṁ nāmena pañcannamabhidhānaṁ, vibhattiyo pana jotikā, itthipaccayā ca itthiliṅgassa, tathā cāmhehi vuttaṁ sambandhacintāyaṁ–",
  "anya-e0806n2:4": "Saddo sakatthaṁ vatvāna, padatthaṁ dabbasaññitaṁ;",
  "anya-e0806n2:5": "Samavetaṁ vade liṅgaṁ, saṅkhyaṁ kammādikammi ceti.",
  "anya-e0806n2:6": "Ekānekesu syādīnaṁ yathākkamaṁ dassetuṁ ‘tenā’tiādi vuttaṁ, tenāti yena pañcako nāmattho adhippeto ekādīsu ca atthesu jo-tanīyesu syādayo vidhiyissanti tena, sabbatthāti ‘aṁyo’ādīsu sabbattha, sabhāvatotyādikassāyamadhippāyo ‘‘yadyapi syādayo ekānekesu honti tathāpi ekādayo saṅkhyāya paricchinne atthe vattanti na saṅkhyāmatte, saṅkhyāya sambhavābhāvā saṅkhyeye bhavatīti na saṅkhyāpi syādīnamattho’’ti (na) kevalaṁ sakattha dabbādiyeva syādīnamattho na bhavati, api tu saṅkhyāpītyapisaddattho, anena saṅkhyā vibhatyattho catukko nāmatthotyayampakkho nirākato pañcako nāmatthoti dassane saṅkhyākammādīnaṁ vibhattiyo jotikā honti, tiko nāmatthoti dassane tu saṅkhyākammādayo vibhattivāccā honti, idāni adhippetapañcakanāmatthe sakatthādikaṁ sarūpato dassetuṁ ‘tatthā’tiādimāha, tattha sakattho visesananti sarūpādi yaṁ kiñci visesanattena vattumicchitaṁ taṁ sakattho nāmati attho, taṁ dasseti ‘sarūpajātiguṇadabbāni’ti.",
  "anya-e0806n2:7": "Balena yassā bhinnesu, pavattante gagādīsu;",
  "anya-e0806n2:8": "Sā jātyabhinnadhīsaddā, suttaṁ pupphesvivānvītaṁ.",
  "anya-e0806n2:9": "Dabbādhāro tato bhinno, nimittaṁ tappatītiyā;",
  "anya-e0806n2:10": "Bhāvābhāvasabhāvo yo, so guṇo nigguṇo mato.",
  "anya-e0806n2:11": "Sarūpaṁ saddarūpaṁva, jātiyā yaṁ visesanaṁ;",
  "anya-e0806n2:12": "Visesīyati yaṁkiñci, dabbaṁ taṁ samudīritaṁ.",
  "anya-e0806n2:13": "Idāni sarūpādino visesanassa sakatthabhāvaṁ jātyādivisesassa dabbabhāvañca dassetuṁ ‘tatthā’tiādimāha, sarūpe vattate saddoti viyabhedopacārenāha-‘saddassa sarūpenā’ti, ettha pana goti jātimattavācini gosadde payutte gosaddo jātimattamāheti so jātiṁ viseseti nāma. Yaṭṭhiādisaddehi yaṭṭhiādisahacaritā upacārato gahitāti yaṭṭhiādidabbehi yaṭṭhiādisahacaritā purisā visesīyantīti āha-‘dabbampi dabbantarassa visesanabhūtambhavatī’ti, yaṭṭhiyopavesayāti yaṭṭhisaddavacanīya yaṭṭhidabbavisiṭṭhe purise pavesayāti attho, kuntepavesayāti etthāpi esevanayo, yathāvuttacatubbidhasakatthato paropi atthi sakatthoti āha-‘katthacī’tiādi, sambandhanimittoti sambandho nimittaṁ kāraṇaṁ paccayappavattiyā assa paccayassa soti samāso, ettha hi daṇḍo assa atthīti assāti sāmino purisassa saṁsaṅkhātadaṇḍādidabbena sahayo sassāmisambandho, sopi paccayassa nimittaṁ, tathā ca vakkhati-‘daṇḍapurisasambandhā daṇḍīti paccayo’ti, (kiri)yā padatthassāpi visesanattena sakatthabhāvo jātipadatthādīnaṁ vutta ṭhāneyeva vattabboti pācakoti ettha kiriyākārakasambandhasaṅkhātaṁ parābhimataṁ sakatthampi paropadesenopadisitukāmo idha sambandhasakatthassa vuttaṭṭhāneyeva kiriyāsakatthaṁ dassetuṁ ‘katthaci kiriyāpī’tiādimāha. Nāmasabhāvena viññāyamānaṁ pañcamaṁ nāmasaṅkhātamatthaṁ dabbapadatthena saṅgahetvā jātiguṇakiriyādabbānīti hi catubbidho nāmattho, nāmampi anvattharuḷhivasena duvidhaṁ pumitthinapuṁsaka liṅgavasena tividhampi catubbidhaṁ hoti… yathāvutte catubbidhe atthe namati, te vā attani nāmetīti iminā kāraṇena. sāmaññaguṇa kiriyāyadicchāvasenāññathāpi catubbidhattaṁ nāmassa vadanti, tatthāpi yadicchānāmassa dabbanāmeneva saṅgaho veditabbo, itthattaṁ esāti pasiddhimā attho, yampanātiādinā vuttamevatthaṁ sādheti ‘tatthe’ccādinā, abhidhāyakattena jotakattena, ikārantatoti munisaddato, aññathāti ikārantato na bhavati ce, atoti ādesa bhavanato phalaṁ dassitaṁ na siyāti sambandho, vuttiyaṁ ‘evaṁ kumārī kumāriyo’tiādīsu evanti yathā pulliṅge ikārantato syādīnamudāharaṇamanādesatthaṁ vuttaṁ evamitthiyampi anākārantatoti dasseti, upalakkhaṇaṁ cetaminī-nī-ū-ti-paccayantādīnaṁ, asati…pe… vacaneti iminā pāṇiniyānaṁ vibhattisaññāvidhāyakassa suttantarassa atthibhāvaṁ dasseti, ‘‘vibhattica’’ (1-4-104) iti hi tesaṁ suttaṁ, tassattho ‘syādīnaṁ tyādīnañca vibhattisaññā hotī’ti, bhavantīti anvatthavasena vibhattisaddavacanīyāni bhavanti, so (yevattho) vibhatticcanena vibhajīyatīti vibhatti, kamme ktippaccayantoyaṁ vibhatti saddoti dasseti, kathampanetesu syādīsu vibhajīyaticcassa vākyatthāssānugamo yenevaṁ vuccaticcāsaṅkiya yena yathā ca vibhajīyati tamupadassento āha-‘tathā hi’ccādi.",
  "anya-e0806n2:14": "2. Kamme",
  "anya-e0806n2:15": "Vuttiyaṁ kattukiriyāyāti kattusādyatāya taṁ sambandhiniyā kattukammaṭṭhāyapi duvidhāya kiriyāya, anekatthattā dhātūnaṁ karoti ettha sambandhanatthoti āha-‘karīyati abhisambandhīyatī’ti, yaṁkiñci padattharūpaṁ sambajjhatīti attho, iminā cānvatthavasenevāyaṁ kammavohāro siddhoti dasseti, sabbakārakānampi pana kiriyāsambandha sabbhāvepi kiriyābhisambandhīyamānatteneva yaṁ vattumicchitaṁ tadeva kammaṁ viññeyyaṁ, kattādi kattu kiriyāyābhisambandhīyamānattepi kattādittavacanicchāyeva kammaṁ na hoti… yasmā vacanicchāyeva kārakāni bhavanti, evaṁ sabbakārakānampi kārakantarappattiyaṁ tadabhāvo yathāyogaṁ vattabbo, vākyekadesenetyanena ‘‘dvedvekā’’dino vākyassa ‘‘kamme dutiyā’’iccādino ca ekavākyattaṁ sūceti, pakaraṇassa mahāvākyarūpattā vippakaṭṭhānipi vākyāni ākaṅkhādisabhāve aññamaññasambandhānubhavanenekavākyabhāvampaṭīpajjante, vuttī hi–",
  "anya-e0806n2:16": "‘‘Ākaṅkhāyoggatā sattā, bījaṁ sannidhino yato;",
  "anya-e0806n2:17": "Vippakaṭṭhāni vākyāni, mahāvākyaṁ karontyatoti.",
  "anya-e0806n2:18": "Sāmaññenāti kammādyavisesena, pubbācariyasamaññāvasenāha ‘dutiyādikā’ti, tena yadyapi tyādinopi dvinnaṁ pūraṇiyā dutiyāti sakkā voharituṁ, tathāpi syādīnaṁ dukeyeva dutiyātatiyā ruḷhīti natyādīnaṁ dukāni dutiyādisaddena gayhanti, visiṭṭhesūti kammādinā visesitesu, tividhaṁ kammanti sakasamayappasiddhiyā kammassa tividhattamāha, aññe tu sattavidhamicchanti, kathaṁ–",
  "anya-e0806n2:19": "Nibbattivikatippatti, bhedena tividhaṁ mataṁ,",
  "anya-e0806n2:20": "Tatthecchitatamaṁ kammaṁ, kammaṁtvaññaṁ catubbidhaṁ;",
  "anya-e0806n2:21": "Icchitañcānicchitañca, nevicchitamanicchitaṁ,",
  "anya-e0806n2:22": "Tathāññapubbaṁ nāññapubbanti, evamaññaṁ catubbidhanti.",
  "anya-e0806n2:23": "Tattha icchitādīni upariyevāpi bhavissanti, tatreccādinā tividhaṁ kammaṁ sarūpato dasseti, tattha nibbattikammameke-nekadhā parikappenti, tadiha pakāsayissāma–",
  "anya-e0806n2:24": "Satī-satī vā pakati, na yattha pariṇāminī,",
  "anya-e0806n2:25": "Nissīyate taṁ nibbatti, kammamaññesamaññathā;",
  "anya-e0806n2:26": "Asantaṁ jāyate yaṁ vā, yaṁ santamappakāsati,",
  "anya-e0806n2:27": "Uppatyā-bhibyattiyā vā, tannibbattīti vuccatīti.",
  "anya-e0806n2:28": "Ayamettha attho ‘‘kaṭavikārassa kāsasaṅkhātā vijjamānā pakati pariṇāminī kaṭavikārampati pariṇamantī yatthappayoge na nissīyate… kaṭaṁ karotītettha kevalamatthāvagamamattassa vattumicchitattā kāseti asuyyamānattā ca, pakatiyā tu suyya mānatte vikāriyaṁ siyā, teneva kāse kaṭaṁ karoti, taṇḍule odanaṁ pacatīti dvayattho karoti pacati ca, tasmā kāse karoti taṇḍule pacatīti vikārīyati, kaṭaṁ karoti odanampacatīti nibbattī yatīti attho, asatī vā pakati avijjamānattāyeva yattha na nissīyate… (yathā) (potthake) ( ) saṁyogaṁ janayati vibhāgamuppādayatīti saṁyogavibhāgānaṁ kassāpi pakatiyā avikārattā saṁyogavibhāgavante hyavikateheva tesaṁ jananato, tamevambhūtamanissitapakatikaṁ avijjamāna (pakati) kaṁ vā kāriyaṁ nibbattikammaṁ nāmāti eko, aññesamaññathāti vatvā tandasseti ‘asanta’miccādinā, yaṁ asantamavijjamānaṁ jāyate, tannibbattikammaṁ, yathā sukhaṁ janayati buddhimuppādayatīti, santaṁ vijjamānameva vā kevalamappakāsitapubbaṁ yaṁ uppattiyā abhibyattiyā vā pakāsati, tampi nibbattikammaṁ, yathā puttaṁ vijāyatisāmaññamabhibyañjayatī’’ti, tadevaṁ kesañci matena anissitapakatikaṁ avijjamānapakatikanti duvidhaṁ nibbattikammampi aññesammatena asantaṁ jāyamānaṁ santamappakāsamānanti duvidhaṁ nibbattikammampītisabbampi aṭṭhitapubbameva jāyatītyasato jānanā na byatiriccaticcāha-‘asato jananaṁ karīyatī’ti, avatthantaranti odanādino kledanādilakkhaṇamaññamavatthaṁ.",
  "anya-e0806n2:29": "Pakatyucchedasambhūtaṁ, vikāriyaṁ kiñci kiñci tu;",
  "anya-e0806n2:30": "Guṇantarasamuppatyā, evaṁ sā vikati dvidhā.",
  "anya-e0806n2:31": "Kiñci vikāriyaṁ kammaṁ pakatiyā kāraṇassa ucchedena sambhūtaṁ, yathā kaṭṭhaṁ bhasmaṁ karotīti kaṭṭhassāccantaparāvatti parāvattiyā (potthake), kiñci pana guṇantarānamuppattiyā, yathā suvaṇṇaṁ kaṭakaṁ keyuraṁ vā karotīti evaṁ dvīdhā sā vikati hotīti attho, na vibhāvīyanteti na gamyante, sā patti‘pāpīyati visayīkarīyatī’ti katvā.",
  "anya-e0806n2:32": "Yatra kriyākato koci, viseso nāvagamyate;",
  "anya-e0806n2:33": "Dassanā vānumānā vā, sā pattīti pakittitā.",
  "anya-e0806n2:34": "Yattha kiriyākato kiriyāsampādito viseso atisayo koci nāvagamyate nappatīyate dassanā vā paccakkhappamāṇena anumānappamāṇena vā yathā nibbattivikatīnamatisayo paccakkhānumānā vagamanīyo, tatra hi nibbattiyaṁ visesasiddhiratipasiddhā… atthalābhākhyassa visesassāvijjamānassa kiriyākattā, vikāriye ( ) (eva) (potthake) tu kvaci paccakkhavisayo… kaṭṭhaṁ ḍahatīti kaṇhattādibhāvassa paccakkhenevopalabbhanato, kvacidanumānagammo… devadattaṁ roseti pasādayati veti visiṭṭhamukhavaṇṇādikāriyānumeyyattā rosādino, evaṁ yattha na visesasiddhi api tu pattimattaṁ, sā pattīti pakittitā kathitā, ādiccampassati dhammamajjhetīti ayamettha attho, kathañcarahi asantassa santassa (potthake) pattikammassa kiñci (akaronta)ssa kārakattaṁ, na hi kiñci akarontaṁ kārakambhavitumarahatīti uccate-",
  "anya-e0806n2:35": "Dassanakkhamatābhāso, pagamabyattiādayo;",
  "anya-e0806n2:36": "Visesā pattikammassa, kriyāsiddhiyamicchitā.",
  "anya-e0806n2:37": "Atra daṭṭhuṁ sakkā iti dassane khamatā ābhāsopagamo visayattopagamo visayattopagamanaṁ byatti ceti evamādayo visesā yathāyogaṁ pattikammassa kiriyānipphattiyaṁ icchitā, tato tassa kārakattanti attho, ādiccaṁ passatīti ettha hi ādicco daṭṭhuṁ sakkā, tatova so dissati abhibyattiñcopayātīti dassanakiriyānipphādakatthenāssa kārakattamupapajjate, tathā ññatrāpyādisaddagahitavisesavasena kiriyāsiddhito kārakattaṁ veditabbaṁ , nanu vikāriyampi nibbattikammameva… tena rūpenāsatoyeva jananato, pattikammampi kiriyāsambandharūpenāsantameva pacchā tathā bhavatīti nibbattiyevāti saccaṁ-",
  "anya-e0806n2:38": "Atthesā vatthuṭṭhiti, sukhumabuddhigocarapatītyanurodhena,",
  "anya-e0806n2:39": "Tatra yampetaṁ ghaṭate, yathā patīti saddatthāvattānato.",
  "anya-e0806n2:40": "Visesānupādānatoti ‘‘kamme dutiyā’’ti sāmaññena vuttattā vuttaṁ. Karīyati kaṭo, kato kaṭo ccevamādīsu tyādippabhutīhi atihitakammādinissayesupi ekattādīsu dutiyādayo papponti niyamābhāvā, tathāhi pañcake nāmatthe kaṭādivacanīyassa sambandhī kammādyattho, tyādippabhutīti anabhi hitassa saṅkhyākhyassāparassa vibhatyatthassābhidhānāya abhihitesupi kaṭādīsu kammādīsu dutiyādayo siyunti pāṇiniyā ‘‘kamme dutiyā’’ccādīsu (2-3-2) ‘‘anabhihite’’ti (2-3-1) vacanamadhikaronti, veyyattiyāyeva dutiyādīnappasaṅgepi tannissayabhūte-kattādyatthe jotanāyābhihitesu dutiyādayo siyuṁ, tike pana saṅkhyākammādayo vibhatti vacanīyā, tattha yajjapi kammādino paccayenābhidhānaṁ, tathāpyekattādayo nābhihitāti tassa saṅkhyākhyassāparassa vibhatyatthassāti dhānāya abhihitesupi kammādīsu dutiyādayo siyunti pāṇiniyā ‘‘kamme dutiyā’’ti ‘‘anabhihite’’ti vacanamadhikaronti, tamupadassento āha-‘tatridaṁ siyā’tiādi, tatra tasmiṁ dutiyādi vibhattividhāne idaṁ codyaṁ siyā, kinti āha-‘pañcake’iccādi, anabhihitakammādinissayesuti anabhihitā kammādayo nissayā yesamekattādīnaṁ, tesūtyattho, dutiyādayo vibhattiyo yathā siyunti jotanāyābhidhānāya cāti yujjamānavasena attho veditabbo, abhihitakammādinissayesupīti apisaddena anabhihitakammādinissayamekattādiṁ samuccinoti, āsaṅkiyāti pubbakiriyāya vuttanti aparakiriyā veditabbā, pañcake tike cā bhihitakammādinissaye sekattādīsu dutiyādippattimāsaṅkāvasena dassetvā catukkavādīnampi pakkhamubbhāviya pariharituṁ ‘yadiccā’dimāha, ayantesamadhippāyo ‘‘yadesā saṅkhyā pāṭipadikattho tappaṭipajjane kammādayo vibhattivacanīyā, tadā ‘anabhihite kamme’tiādinā anabhihitaggahaṇaṁ kammādivisesānamanubhavantamanatthakaṁ… abhihite vibhattivāccābhāvato, yadā panāyaṁ pakkho ‘saṅkhyā vibhattivacanīyā’ti tadā ‘‘kamme dutiyā’’ tyevamādayo niddesā visayasandassanamattāyeva veditabbā’’ti, sabbathāti pañcakatikavādīnaṁ catukkavādīnañca matavasena sabbappakārena, saddatthābyatirittatthamattoyevāti byatireko byatirittaṁ, napuṁsake bhāve kto, na vijjate byatirittaṁ byatireko bhedo yassa taṁ abyatirittaṁ, abyatibhinnanti attho, saddatthato sakatthato abyatirittaṁ atthamattaṁ atthasāmaññaṁ yassa odanādisaddassa so tathā vutto.",
  "anya-e0806n2:41": "Kiñcāpi vuttiyaṁ tabbādiṇādisamāsehi abhihitamavuttaṁ, tathāpi tehi abhihitepyevameva daṭṭhabbanti nidassento āha-‘eva’miccādi, kara-karaṇe karīyitthāti kato‘kto bhāvakammesu’ti (5-56) kamme kto, satikoti ettha kītoti kammatthe ‘‘dissantaññepi paccayā’’ti (4-120) iko, kammatāgamyate kitappaccayādīnaṁ kamme vihitattā, evañca dhuhi kimekamudāharaṇaṁ dattamācariyene tyato āha- ‘udāharaṇa’iccādi, anabhihiteti vacanaṁ vināpīti vacanaṁ vinā evāti avadhāraṇe-apisaddo, sambhāvanevā, yadyabhihitehi vacanaṁ vināpi dutiyādīnamappavatti bhaveyya, vacanasabbhāve tu kathāyeva natthīti attho, evañca panettha dutiyādīnamabhihite pasaṅgābhāvo jānitabbo ‘‘paccate odano, kato kaṭoccādopi yadi dutiyādayo siyuṁ paṭhamāvidhānassāvakāso na bhaveyya tato sāmatthiyānabhihiteyeva kammādo dutiyādayo sakiriyā (yaṁ tada)bhibyattiyā bhavissanti, paṭhamevatvabhihite’’ti, na nuca paṭhamāyākārakamavakāso rukkho pilakkhoti rukkho pilakkhoti kriyāpadaṁ na sūyateti vibhatyantarassappatti maññatebhassāpadīpa kimidamuccate akārakanti yadya kārakaṁ nedampayogamarahati tato yattha visesakiriyāna massavanaṁ tattha padatthasahacaritāya sattāya patītiyā ‘rukkho atthi pilakkho atthī’ti apekkhīyatīti kārakattaṁ rukkhādīna mattheveti attheveti ññataṁ vatthuṁ paraṁ patipādayituṁ saddo payujjate ññaṇañca satoiti yatra kriyāpadantarassa appayogo tatra ussaggato sattā patītitutthīti kriyāpadānusaṅgara kattari tatiyappasaṅgaranavakāsā paṭhamā tyattho-bhassapadīpa, na ca uccaṁ nīcaṁtyadhikaraṇavācitte vācikā nipātassa atthītyanena natthi sambandhoti uccamatthītyādheyyasseva kattuttaṁ nādhārassātya kārakattamādhārassātyavakāso-tthi paṭhamāyāti ‘‘paṭhamāvidhā nassāvakāso na bhaveyyā’’ti yathāvutto-yaṁ hetu asiddhoti ca sakkā vattuṁ, asaṅkhyato paṭhamātyavatvā ‘‘paṭhamāttha matte’’ti (2.39) sāmaññavidhānato siddhoyeva, yaṁ hetuttānabhihitavacanamanatthakamicceva ṭhitaṁ.",
  "anya-e0806n2:42": "Yañcāti casaddo vattabbantarasamuccaye aparampi kiñci vattabbamatthīti attho, yañca phalaṁ maññateti sambandho, yadetthāna bhihitādhikāro natthi tadā yathā ‘kato kaṭo’ccatrattena kammassābhihitattā dutiyā na hoti tathā ‘kaṭaṁ karoti vipulaṁ dassanīya’nti kaṭasaddato uppannāya dutiyāya (vipulādigatassa) kammassā bhihitattā vipulādīhi visesanehi dutiyā na siyā, tato tyādi tabbādiṇādisamāsehi kammassāna bhihitattamattevāti vipulādīhipi dutiyāvidhānasaṅkhātaṁ anabhihite’’ti (2-3-1) anabhihita vacanassa adhikāre yañca phalaṁ cintayatīti attho, yuttassātimassa attho sambandhassāti, paccekaṁ karotyabhisambandhatāyāti ‘kaṭaṁ karoti vipulaṁ karoti dassanīyaṁ karoti’ccevaṁ paccekaṁ paccekaṁ karotissābhisambandhatāyāti attho, kammatā atthīti seso, evaṁ maññate-‘‘kaṭaṁ karomīti pavatto vipulaṁ karomī dassaniyaṁ karomīti ca pavattovāti vipulādīnampi paccekaṁ kammatā attheva, tatthekassābhidhāne parekassa sukhamavalokayantīti tadabhidhānāyapi dutiyā bhavissatī’’ti, pakārantarāvatāro nācariye noparodhitoti tampi panettha dassayissāma-‘‘kaṭasaddā uppajjamānā dutiyā kaṭajāti kammamabhihitavatī, na vipulādiguṇakammaṁ, tato tadabhidhānāya ca dutiyāyeva bhavati, athavā kaṭova kammaṁ, taṁ sāmānādhikaraṇyena vipulādīhipi dutiyā bhavissati, kaṭaṁ karoti vipulo dassanīyoti hi vuccamāne vipulādayo kattusamānādhikaraṇatāyeva patīyeyyuṁ tasmā kaṭasaddasāmānādhikaraṇyampaṭipādayatā vassamettha dutiyā karaṇīyā’’ti. Nanvemiccādicodyaṁ, evanti evaṁ guṇayuttassa kammatāya sati, pappotīti kaṭa kamme-bhidhāniye (kato) ti ktappaccayassa katattā udārādito karotyabhisambandhā dutiyā pappotīti attho, evaṁ maññateccādi parihāro, avayavena kammaṁ na vadatīti sambandho, avayavenāti visuṁvisuṁ, kiñcarahīti āha-‘sabhāvato sabbaṁ kammaṁ vadatī’ti. Hotu kāmaṁ udārāditopi vuttena vidhinā paṭhamā, katasaddato kā pavattatīti āha-‘katasaddato pi’ccādi, antobhūto antogadho nāmassa saddassa attho yasmiṁ kammalakkhaṇattheso attho kammalakkhaṇo abhihito kathito sampanno sampajjatīti attho, nanu ‘kato kaṭo’ccādo sabhāvato sabbakammavuttiyā antobhūtanāmatthavuttiyā cātthamatte hoti sabbattha paṭhamāti ‘kaṭaṁ karoti uḷāraṁ sobhanaṁ dassanīya’nti kaṭāditopi uppannāya dutiyāya kammassābhihitattā uḷārādīhi paṭhamāppasaṅgo siyāti abhihitābhidhānappasaṅgopagataṁ codanaṁ manasi nidhāyāha-‘kaṭādisaddo tvi’ccādi, sāmaññenāti visuṁ visuṁ kaṭādisāmaññena.",
  "anya-e0806n2:43": "‘‘Katturicchitatama’’ntyanena (1-4-49) kattuno kiriyāya sambandhi tumiṭṭhatamaṁ tasmiṁ icchitatame kammasaññaṁ vidhāya nibbatyādikesutīsu kammesu dutiyā vidhīyate pāṇinīyehi, icchitatamattañca tadatthattā kiriyāya, odanaṁ pacati gāvumpayo dohatityādo(hi) odanādyatthā pacanādikiriyārabbhateti odanapayādīnamicchitatamattaṁ, tadupadassento āha-‘yaṁ kattu’ccādi, vibhattiṁ vidhāya dutiyābhimatāti sambandho, puna payādinipphattinimittaṁ yaṁkiñci dohanādikiriyā yuttaṁ karaṇādirūpena akathitaṁ gavādikamicchitaṁ kārakaṁ, tatthāpi ‘‘akathitañcā’’ti (1-4-51) kammasaññaṁ vidhāya teneva dutiyā vidhīyate, tadupadassetumāha-‘upayujjamāne’ccādi, atra cevamakathitaniyamo kato vāttikakārena-",
  "anya-e0806n2:44": "Pucchicibhikkhīnaṁ duhi,yācīnaṁ nimittamupayoge;",
  "anya-e0806n2:45": "Pubbavidhimhi-kathitaṁ, brūsāsīnañca guṇāsattanti.",
  "anya-e0806n2:46": "Upayujjate iṭṭhatthasiddhiyaṁ byāpārīyatītyupayogo-payoppabhuti, tasmiṁ, nimittaṁ gavādi, apubbavidhimhi apādānādhikaraṇādi pubbasaññā vidhānābhāve, vidhāne hi māṇavakā maggaṁ pucchati, rukkhā phalānyavacinātyādi yathārahaṁ bhavati, guṇāsattanti guṇena sattaṁ sambandhī, guṇasaddenettha padhānasādhanaṁ dhammādikaṁ vattumicchitaṁ padhānasādhanañhi kiriyāyopakārakamupakāriyaṁ padhānabhūtaṁ kiriyamapekkhiya guṇo bhavati, co-nuttasamuccaye, padhānantu dhammādino pavattiyā tadatthattā, upayujjamānañca taṁ payopabhuticeti visesanasamāsaṁ katvā upayujjamānapayoppabhutino nimittanti chaṭṭhīsamāso, pabhuti saddena gavādino gahaṇaṁ, ādisaddena gomantādino, dutiyenādi saddena adhikaraṇādino, catutthena vinayādino, vidhānanti dutiyā vidhānaṁ, dutiyāvidhānamabhimatanti yojanīyaṁ. Pāṇiniyehi ‘‘tathā yuttañcānicchitaṁ’’ (1-4-50) iccanena kammasaññaṁ vidhāya ‘‘kamme dutiyā’’ (2-3-2) tyaneneva dutiyā vidhīyate, tandassetumāha-‘yene’ccādi, ‘‘tathā yuttañcānicchita’’ntīmassa attho yeneveccādipañcikāpāṭhānusārena veditabbo, yujjateti kiriyābhisambajjhate, yuttanti kiriyābhisambandhaṁ, atra tu–",
  "anya-e0806n2:47": "Yadyabuddhyāhilaṅghādi, tadāhyādimanicchitaṁ;",
  "anya-e0806n2:48": "Yadā lajjābhayādīhi, tadecchi tatamaṁ mataṁ.",
  "anya-e0806n2:49": "‘‘Tathā yuttañcānicchita’’nti suttenassa pariyudāsavuttito icchitā aññamanicchitamanabhimatamitarañca, tatoyeva‘gāmaṁ gacchanto rukkhamūlamupasappatī’tyatra nevicchitanānicchitassapi rukkhamūlassa kamma saññā siddhāti tattha ‘‘kamme dutiyā’’ti dutiyā vidhīyate, tandasseti’nevicchitanānicchitasmā’iccādi, rukkhamūlaṁ nevicchitaṁ pubbamanabhimatattā, nāpyanicchitaṁ appaṭikūlattā, gāmagamena hyassa tapparatā, rukkhamūlopasappanantu pasaṅgāgatanti rukkhamūlānampi kiriyābhisambandho attheva, atrāpi-",
  "anya-e0806n2:50": "Nevicchitānicchitantu, mabuddhiyupasappane;",
  "anya-e0806n2:51": "Mūlaṁ vissamanatthantu, tamicchitatamaṁ siyā.",
  "anya-e0806n2:52": "Brūsāsinañcāti casaddopasaṅgahite dassetumāha-‘eva’miccādi, ettha gāmadevadattagaggānamakathitasaññā, ajādayo tvicchitatamā, ādisaddena ‘pattheti gāvuṁ purisaṁ dvijo’tyādayo saṅgahitā, nayatinī=pāpuṇane, vahati vaha=pāpuṇane, harati hara=haraṇe, jayatiji=jaye, sabbatthaleca ette ayādese ca rūpaṁ, daṇḍa=daṇḍane curādittā ṇimhi rūpaṁ, atha ‘‘adhisīṭṭhāsānaṁ kammaṁ’’tyādinā (1-4-46) tena tena kammasaññaṁ vidhāya ‘paṭhaviṁ adhisessatī’ti ādo (tattha) tattha ‘‘kamme dutiyā’’ti (2-3-2) dutiyā vidhīyate tehi tehi sattha kārehi, sabbatthevettha lokassa kammavacanicchāti kamenetaṁññasaññāpubbakaṁ kammamupadassento āha-‘adhipubba’iccādi, yāya vatticchāya dutiyā siyā tāya vatticchāya kammatā kathaṁhināmāti sambandho, neva upalabbhantīti kadācikassaci siyāti sambandho, payatitabbanti suttantaramārabbhanīyaṁ, tatthevaṁ kiṁ bhavato manasi dosadhijambhanenāti attho, dhammeti etthāpi evaṁ saddaṁ yojetvā attho veditabbo, yathā ādhāre kammavacanicchā, tathehāpi ādhāravacanicchāti attho, tenevāha-‘dhammeti ādhāravacanicchā’ti, dhamme abhinivisateti sambandho, evaṁsaddasamānatthattā tathā saddassa tadatthānusāreneva viññāyatīti tathāsaddassa attho visuṁ na vutto, pānañca ācāroca pānācāraṁ, taṁpānācāramassa ādhārassa tasmiṁ tappānācāre, pānatthācāratthadhātusambandhī yo nadyādi ko ādhāro so pānācāravāyevāti āha- ‘pānatthācāratthānaṁ dhātūnamādhāre’ti , kesañcīti aniyamena kesañci saddasatthakārānaṁ, etthāti etasmiṁ ādhāravacanicchāpakkhe, patiparīhi bhāgecetyavasiddhāti iminā patisaddassa dhātunā ayuttataṁ dasseti… yadi yujjeyya chaṭṭhiyābhāvā, tenāha-‘yadātvi’ccādi, vuttiyaṁ tenāti tasaddena, apisaddopasaṅgahitaṁ tatiyampi gahetvā vācāti bahuvacananiddeso.",
  "anya-e0806n2:53": "3. Kāla",
  "anya-e0806n2:54": "Yadā kāladdhānamiccādinā‘māsamāsate kosaṁ sayati’ccādo akammakehipi yoge kālabhāvaddhadesānaṁ parehi kammattamanuññātanti ca, yadātviccādinā tu kiriyāva sabbenasabbaṁ na sūyati, tathā sati kuto ca kammattanti teheva vuttantī ca dasseti, gamma mānakiriyāyogopi na nissito… māsamāsateccādīsu āsanādi āsanādīsu (potthake) kiriyānaṁ māsādiyogo viya kalyāṇittaguṇādiyogo ca lokassa patītipathamupayātīti, na sijjhatīti kiriyā na honti guṇadabbānīti kiriyāsambandhābhāvā kammattābhāvoti na sijjhati, guḷena missā dhānā bhajjitayavā guḷadhānā. Ajjhayanakiriyāya pabbatena ca māsakosānaṁ sākallena sambandhābhāvā accantasaṁyogābhāvoti māsassātiādīsu na dutiyā. Pubbaṇhe samayanti iminā pubbaṇhe samayoti sattamīāmādisamāsaṁ dasseti, accanta mevāti iminā samayassa sākallena viharaṇakiriyāya sambandhamāha, yaṁsamayaṁ karuṇāvihārena vihāsi, taṁ ekaṁsamayanti sambandho, upasaṅkamanakiriyāyaccantameva yuttoti iminā nivāsanaviharaṇa kiriyāhipi pubbaṇhasamayādīnamaccantameva yuttataṁ upalakkheti, pakārantarenāpi siddhiyamāsaṅkamubbhāvayati ‘yadā tvi’ccādinā, vibhattiyā vipallāso yathāpakatamatikkamma aññathā bhavanaṁ, idha pana sattami yampattāyaṁ sattamyatthe bāhulakena ‘‘kamme dutiyā’’cceva dutiyāppatti.",
  "anya-e0806n2:55": "Tatiyābhimatāti ‘‘apavagge tatiyā’’ti (2-3-6) vacanena pāṇiniyānaṁpapañcattamabhimatā, kathampana kāladdhānaṁ karaṇattamiccāsaṅkiya karaṇattamesampaṭipādento āha-‘tathāpi’ccādi, tathāpīti vuttakkamena karaṇattasambhavā tatiyāya vijjamānāyapi, siyāti tatiyā siyā, tañcāti taṁ karaṇañca. Kārakamajjheti ettha chaṭṭhī samāso kārakasaddena ca sattikārakaṁ gahitanti (āha) ‘dvinnaṁ kattusattīnaṁ majjhe’ti, abhinnassāpi hi ekassa devadattādikattuno bhinnānaṁ taṁsamavetānaṁ kattusattīnaṁ majjhe kāladdhānāni, sattibhedameva byañjayamāha-‘tathāhi’ccādi, ekatthāti ekasmiṁ devadatte, dvīhetīte (bhuñjikriyā) sādhananti sambandho, dvinnaṁ ahānaṁ samāhāro dvīhaṁ tasmiṁ. Isumasatīti vā, isumhi āso asseti vā nipphannena issāsasaddena gammamānaṁ kiriyaṁ dasseti ‘isvasane’ti, nanviccādi codyaṁ, dhanupañcasataṁ koso, evamaññateccādi parihāro, chaṭṭhiyāsampattāyanti kosassekadeseti evaṁ chaṭṭhiyā sampattāyaṁ, muttasaṁsayenedaṁ samānanti mutto saṁsayo yasmiṁ avadhyādo tenetaṁ tulyanti attho. Vuttiyaṁ abhimatāti ‘‘sattamī pañcamiyo kārakamajjhe’’ti (2-3-7) vacanena sattamīpañcamiyo papañcattamabhimatā, dvīhe bhuñjissatīti dvīsu divasesu gatesu bhuñjissatīti attho, ‘‘yabbhāvo bhāvalakkhaṇa’’nti (2-36) sattamī, sakasakakārakavacanicchāyevāti hi idaṁ bāhullaṁ nissāya vuttaṁ, dvīhā bhuñjissati kosā vijjhatīti dvīhā nikkhamma bhuñjissati, kosā nikkhamma ṭhitaṁ lakkhaṁ vijjhati upāttavisayo-yamavadhi, kose vijjhatīti kose ṭhitaṁ lakkhaṁ vijjhatīti attho.",
  "anya-e0806n2:56": "4. Gati",
  "anya-e0806n2:57": "Katacatthasamāsāti kato catthasamāso yesu te tathā vuttā, aññapadatthavuttayoti aññapadatthe vutti yesanti byadhikaraṇaññapadatthasamāso, cattasamāse gatyādīnaṁ visuṁvisuṁ padhānattā tehi paraṁ payujjamāno atthasaddo gatyādīhi paccekamabhisambajjhatīti maññate, atha sutte ‘payojje’iccetāvatyuccamāne payojjo sayaṁ kattāti kathaṁ viññāyati yena ‘payojje kattarī’ti vivaraṇaṁ katamiccāsaṅkiyāha-‘gatyādyattha’miccādi, ādisaddena bodhā dīnaṁ gahaṇaṁ, takkiriyāsamatthovāti tassā gatyādikāya kiriyāya samattho eva niyujjateti sambandho, kiriyākaraṇe samattho nāma kattāvāti āha-‘soca kattā’ti. Dutiyāya siddhāyāti vakkhamānanayena payojjassa kattuno kammattasiddhiyā ‘‘kamme dutiyā’’ti sutteneva kamme dutiyāya siddhāya. Kiṁ lakkhaṇo-yaṁ niyamo yadatthami damārabhīyaticcāha-‘gatyādyatthāna’miccādi, paccudāharīyissate ‘etesameve’ccādinā, tathācābbhupagame, payojjo kattā na kammaṁ tyabbhupagamma payojje kattarī’ti vivaritanti attho, sāmatthiyampanaiccādinā sāmatthiyasarūpamāha, gati ādyatthānanti padacchedo, niyujjamāno payojakabyāpārasaṅkhātāya kiriyāya sambandhīyamānattā kammabhūtova bhavatīti attho, ayametthādhippāyo ‘‘gamanādikiriyāya sādhanattā yadipi payojjo kattā, tathāpi so payojakena gamanādīsu byāpāriyamāno payojakassa byāpāralakkhaṇāya kiriyāya sambandhīyamāno yadi kammaṁ na hoti aññathā kiṁ hotīti aññathānupapattilakkhaṇena sāmatthiyena kammabhūtova hotī’’ti (attho) (potthake) ( ), patīyateti iminā patītivasenevāssa kammatā, sabhāvato tu payojjo kattāvātipi ñāpeti, payojakoti sabbattha devadattādiko viññeyyo, atthagahaṇassāti ‘‘saddākammakabhajjādīna’’nti avatvā ‘‘saddatthākammakabhajjādīna’’nti atthaggahaṇassa, bodhatthassa udāharaṇanti seso, nanu vacanappayojanaṁ dassayatā vacanamevopadassiya pañho kātabbo, atha ‘etesamevā’tyavijjamāneneva kathaṁ tyāsaṅkiyāha ‘etesameve’ccādi, heṭṭhā vuttakkamena niyamatthattā vacanassa evakāro labbhati, sambandhivacanattā etasaddassa tena yathāpaṭhitā gatyādayova visessabhūtā saṅkhepena parāmasīyantīti ete samevāti katanti maññate evosañcāti maññate (potthake), (gacchati devadattoti…pe… nahotīti) iminā imamatthañca joteti ‘‘yadipi kiriyābhisambandhā payojjassa viya kattunopi kammattampasajjati, tathāpi payojjeti vuttattā kattari devadatte dutiyā nappasajjatī’’ti, abhimatāti ‘‘gatibuddhyā’’di (1-4-52) suttena payojjassa kattuno kammasaññaṁ vidhāya tasmiṁ payojjedutiyābhimatā, carahisaddo pucchāyaṁ, payojetīti asmiṁ uddese tadā kathaṁ bhavitabbanti sesoti yadācarahiccādivākyassāvasāne payojetīti asmiṁ uddese vacanasamīpe’tadā kathambhavitabba’nti pāṭhaseso hotīti attho veditabbo, yāvatāti tatiyantapaṭīrūpako nipāto, yasmā dattho vattate, yasmā dutiyā pappoti tasmā ‘yaññadattene’ti bhavitabbanti sambandho.",
  "anya-e0806n2:58": "5. Harā",
  "anya-e0806n2:59": "Niyameneccādinā vacanārambhassa payojanamāha, sāpi tatiyāpi dutiyāpiti vattabba yadātviccādinā harati nāhāratthe naharatyatthe (potthake) tipi viññāpeti, ubhayatthāti dutiyāya pattāya appattāya ca, vibhāsā vikappoti attho, kāretikara-karaṇe, lettāyādesātilatta ettaayādessa, vada-vacane, abhivadanamabhivādo taṁ karotīti ‘‘dhātvatthenāmasmī’’ti (5-12) imhi nāmadhātu ‘abhivādi’tisutte niddiṭṭhoti āha-‘abhivādismā’iccādi.",
  "anya-e0806n2:60": "6. Nakhā",
  "anya-e0806n2:61": "Khādayati ādayati khāda, ada=bhakkhaṇe, avhāpayati vhe=avhāne āpubbo, ‘‘payojakabyāpāre ṇāpice’’ti (5-16) ṇāpimhi pubbasaralopo, kandayati kanda=avhānarodanesu.",
  "anya-e0806n2:62": "‘‘Vahissāniyantuke’’ti gaṇasutte ayamettho ‘‘vahissadhātussa payojje kattari niyanturahite dutiyā na bhavatī’’ti, niyantā sārathi kiriyāsiddhiṁ niyāmakoti vatvā tameva pakāsetumāha-‘kiriyaṅga’miccādi, kiriyaṅga kiriyopakaraṇabhūtaṁ balī baddādiṁ kiriyākāraṇaṁ, niyametvāti ekasmiṁ karaṇīye kiriyā visaye patiṭṭhapetvā, vāhayati bhāraṁ devadattenetyatra hi devadatto paññavā puriso niyantāramantareneva bhāraṁ vahatītyaniyantuko kattā, vāhayati bhāraṁ balībadde iccatra tu balībaddā niyantā ramantarena na vahantīti saniyantukā.",
  "anya-e0806n2:63": "‘‘Bhikkhissāhiṁsāya’’nti gaṇasuttassāyamattho ‘‘bhakkhissāhiṁsatthassa payojje kattari dutiyā na bhavatī’’ti, atha kathamettha hiṁsatthatā bhakkhissa hiṁsā hi cetanāvati sambhavati, na cetthasassaṁ cetanāvantanti āha-‘sabbe’iccādi, sabbeti rukkhādayo, bhāvā padatthā, idāni sabbadassanānukūlahiṁsatthatamupadassetumāha-‘yadive’ccādi, nanu buddhavacana nissitamidaṁ byākaraṇaṁ, tathā sati sammatameve-ttho-padassetvā gantabbaṁ kinnāmāññadassanopagātādhirenāti tuṇhī hoti nikkāraṇissā nikkammissā (potthake) bhavato-pāyoti viññāyati, paratthānubaddhakicchaṁ pana mahāpuññapaññā na kiñci viya maññanti, hoti (hi) etena parattho ‘‘matantarepi siddhi sissānaṁ, taṁtaṁ mataññuno vā kadāci karahaci yadidamavalokeyyuṁ te cetthāvatāraṁ cetthakāraṁ (potthake) labheyyuṁ etādiso ca paññavā paṭiladdhabuddhavacanappasādo’ti tadavatārena ca buddhe bhagavati kamena daḷhaṁ pasādaṁ paṭilabheyyu’’nti, evamevaṁ tattha tattha taṁtaṁbyākaraṇodāharaṇappasaṅgepi tadanusāreneva tantaṁpayojanaṁ veditabbaṁ, na niratthakakathāpasuto-yamācariyoti.",
  "anya-e0806n2:64": "Duhādīnaṁ tyevamādo amhākamparamagurunā ratanamatipañcikālaṅkārādikārena nānākārasāratthavedaveditu vedāvedita (potthake) mahāpaññāpāṭavānaṁ paññavantānaṁ sāminā mahāsāminā sambuddhasāsanaratanavaropakārakena ‘idamettha vicāraṇīyaṁ’tyabhidhāya nānāmatantaramākaḍḍhiya bahuṁ sampaveditamatthi, mayampanettha ācariyenādhippetamattamevālamba atthampa kāsayissāma. Satyapyanekadassanabhede siṭṭhappayogānusārena yattha padhānekammanityādippabhutayodissanti, yatra tvappadhānetyādī, yatrobhayatrapi, taṁsabbamiha bhassakārādyanumatakkamena paṭipādayamāha-duhādīna’miccādi, etthādisaddo pakāravācī, tena yācippabhutayo gayhanti, kammadvayayuttānanti niddhāraṇe chaṭṭhī, tena kammadvayayuttānaṁ majjhe duhādīnamappadhānepi gavādo kamme tyādippabhutayoti yojanā . Iccāditiādisaddena ‘avarundhati vajaṁ gāvaṁ avarundhīyate vajaṁ go’iccādīnaṁ pariggaho, gamanādyatthāna mityādisaddena bodhatthādīnaṁ gahaṇaṁ. Gamīyate gāmo devadattanti ettha kathaṁ payojjattasambhavoti āha-‘purise’ccādi, yajjapi gāmo tuṇhī hoti nibyāpārattā purisova tu gamanakiriyaṁ nipphādeti, tathāpi purisassa gamanakiriyāya yaṁphalappattilakkhaṇaṁ, tamubhinnampi gāmapurisānaṁ samānanti purisa kiriyātulyaphalattā gāmopi gamanakiriyāya kattubyapadese kāraṇaṁ bhavatīti adhippāyo, tathāhi gāmaṁ gacchanto koci gāme āsanne sati vadati ‘āgato gāmo patto gāmo’ti, atoññesanti ye kammadvayayuttā duhādayo gamanādyatthācodāhaṭā, etehi aññesaṁ, padhāne kammebhi ajādimhi padhāne kamme, padhānattampana ajādīnaṁ kiriyāya payojanattā, ajādyatthā hyānayanakiriyārabhyate. Ayampanettha saṅgaho-",
  "anya-e0806n2:65": "‘‘Duhi yāci rudhi pucchi, bhikkhi ci bruvi sāsi ca;",
  "anya-e0806n2:66": "Ji daṇḍi patthi manthī ca, dhātū honti duhādayo.",
  "anya-e0806n2:67": "Gatyādisuttapaṭṭhitā, gatyādyatthā bhavanti te;",
  "anya-e0806n2:68": "Nīvahaharakasāca, nīvahādī bhavanti te.",
  "anya-e0806n2:69": "Dvikammakesu cetesu, appadhāne duhādinaṁ;",
  "anya-e0806n2:70": "Tyādippabhutayo honti, padhāne nīvahādinaṁ;",
  "anya-e0806n2:71": "Ubhayattha payogānu, sārā gatyatthaādinaṁ’’ti.",
  "anya-e0806n2:72": "Payogo pana sambandhacintāyamiha ca vuttānusārena sabbathā viññeyyā.",
  "anya-e0806n2:73": "7. Dhyādi",
  "anya-e0806n2:74": "Pubbe kiriyānissayena kārakanissayena (potthake) dutiyāya vihitattā āha ‘idāni’ccādi, dhisaddassa atthappadhāna niddesena vā ādisaddena vā ‘hā devadatta’ntipi hoti, hā devadattadukkhanti tu dukkhena yogā devadattena na yutto hotīti paṭhamāvāmantaṇe. Nanuca antarāsaddena yoge yathārājagahanālandāhi dutiyā (tathā) antarā ca rājagahaṁ antarā ca nā landa(nti tathā) antarāmaggeti ettha maggatopi antarāmaggatopi kasmā na dutiyāti tenāyogā, yesañhi taṁmajjhaṁ te tena yujjantīti tehiyeva dutiyā, athavābbhupagatepi taṁyoge taṁsambandhīyeva maggoti mukhyattā tato sabbassa (potthake) na dutiyā, atrāpi chaṭṭhīyeva pappoti antarā tañca mañca kamaṇḍaluiti, tava mama majjhe kamaṇḍalutyattho, atha kamaṇḍalusaddato dutiyā kasmā na bhavati satīpyantarena yoge tassa padhānattā, tathāhi kamaṇḍaluno sakatthā pavatti, tumhamhānantu paratthā-kamaṇḍaluvisesanattena tesaṁ pavattattā, tatra kamaṇḍaluno sakatthe vattamānattā padhānattenāvatattā pāṭipadikato accutattā parattā paṭhameva bhavatīti jīnindabuddhinyāsa. Nindādi lakkhaṇassa sambandhassa sabbhāvā sabbattha sambandhachaṭṭhiyā sampattāyaṁ vacanaṁ, ākatigaṇo-yaṁ.",
  "anya-e0806n2:75": "8. Lakkhaṇi",
  "anya-e0806n2:76": "Lakkhaṇādīsvatthesuti nāmassā kassā (potthake) yamatthaniddesoti āha ‘abhināyo yutto’ccādi, tenāti abhinā yuttassātthaniddesa kāraṇena, lakkhaṇasaddena hetu vattumicchitoti āha-‘tatthe’ccādi, duvidho hetu, vuttañhi subodhālaṅkāre ‘‘janako ñāpako ceti, duvidhā hetavo siyu’’nti (252), samupalakkhayatīti samupalakkhaṇaṁ, saṅketamattaṁ ñāpakaṁ, na tu janakaṁ, saṅketopi lakkhaṇamuccate lakkhīyate kāriyamānenāti katvā, janakassāpyatra lakkhaṇattena gahaṇe payojanaṁ ‘‘anunā’’ (2-10) iccatra daṭṭhabbaṁ. Kañcipakāranti iminā itthaṁsaddassa atthaṁ vadati. Pattoti iminā bhūtasaddassa, ettha hi bhūdhātu pattiyaṁ vattate, rukkholakkhaṇanti rukkho ñāpakahetūti attho… rukkhena vijjuyā ñāpīyamānattā, ācariyajinindabuddhi pana aññathā vaṇṇayati, tassedaṁ mataṁ-",
  "anya-e0806n2:77": "Kriyāya jotako nāyaṁ, sambandhassa na vācako;",
  "anya-e0806n2:78": "Nāpi kriyantarāpekkhī, sambandhassa tu bhedakoti.",
  "anya-e0806n2:79": "Ayamettha attho ‘‘ayamabhi abhinandatityādīsu viya kiriyāya jotako na hoti, chaṭṭhī viya sambandhassa vācako na hoti, nikkosambītyatra gamanakiriyāpekkhī nisaddo viya nāpi kiriyantarā pekkhī, kiñcarahi sambandhassa tu bhedako visesako bhavatī’’ti tamupadassetumāha-‘aññe tvi’ccādi, ettha itisaddo nidassane, rukkhampatvā vijjotate itievaṁ pattikiriyāya patvātivuttarukkhapāpanakiriyāya janitoti attho, tathāhi rukkhassa vijjuyā pāpanābhāve vijjuyā lakkhiyāya tallaṇassa ca rukkhassa yo lakkhiyalakkhaṇabhāvo sambandho, so kena sampādito bhaveyya, nanu sambandhe abhinā jotīyamāne rukkhassa lakkhaṇavuttitā kathaṁ jotīyatīti āha-‘lakkhaṇatthoca visayabhāvenā’ti, tathācetyādinā tasmiṁ pakkhe sambhāvitaṁ dosamubbhāvayati, tatrāya miccādinā yathāvuttadosaparihārāya parehevābhidhīyamānamparihāramāha, parihāropadassanenāssāpi pakkhassāduṭṭhatākhyāpanenesopi pakkho-bbhupagatotyavaseyo, atoyevupari yathāvutta pakkhanissayeneva byākhyāyate, devadattassa sādhuttasaṅkhātaitthampakārappattiyā visayabhāvenāvaṭṭhitā mātā tattha vattati nāmāti āha-‘mātuyā’tiādi, mātā ca itthambhūte pavattā visaya bhāvena devadatto ca tattha visayībhāvena, tesañca visayavisayībhāvalakkhaṇo sambandho itthampattilakkhaṇāya kiriyāya jāto, so mātusambandho hoti kāraṇavasena, socātinā jotīyatīti mātu tenābhinā yogoti āha-‘yvāya’ccādi, mātusambandhoiti yojanā, itthampattiyāti itthampattilakkhaṇāya kiriyāya karaṇabhūtāya, evaṁ maññate ‘‘kiñcāpi so sambandho devadattenāpyavinābhāvīti tassa sobhinā jotīyate, tathāpi mātusambandhobhinā jotīyatīti ‘mātu tena yogo’ti ca (vuccati)… saddasattiyā taggatāyeva dutiyāya ubhayagatassāpi sambandhassa jotanato’’ti rukkho rukkho tiṭṭhatīti sambandho, ṭhitimpaṭiccāti ṭhitinnissāya esaṁ rukkhānaṁ yo ca sambandhoti yojanā, rukkhānanti iminā rukkhā kiriyāya pare sambandhinoti ñāpeti, ṭhitimpaṭiccāti iminā pana tiṭṭhatisaddavacanīyā sādhyarūpā ṭhitikiriyā rukkhato pare sambandhīti, acetanānaṁ rukkhānamapekkhāvirahepi lokampatītivasena ‘pipatīsā’dīnaṁ viññāyamānattā viññāyamānaṭhānāpekkhaṇakiriyāyasādhyasādhanalakkhaṇo sambandho jātoti viññeyyaṁ, so ca rukkhasambandho-bhinā jotīyatīti āha-‘so’tiādi, dvibbacaneneva jotanīyāti vicchātthe vuttimatte satīpi vibhattiyā vicchatthe vutkimattetyādivacanaṁ vicāreretabbaṁvitattiyā abisaddassaca vicchatthe vuttiyā abhāvā, lakkhaṇitthambhūti hi pakativisesanaṁ jotetumasamatthattā vicchāya jotanāya dvibbavacanaṁ kattabbamevāti adhippāyo.",
  "anya-e0806n2:80": "9. Pati",
  "anya-e0806n2:81": "Upādiyamānoti abbhupagammamāno, yadi pana upādiyamāno bhāgo, anupādiyamāno kathanti āha-‘yo panā’tiādi, tagarakuṭṭhā gandhabbavisesā, mamābhajatīti maṁ ābhajati, mama koṭṭhāso hotīti adhippāyo.",
  "anya-e0806n2:82": "10. Anu",
  "anya-e0806n2:83": "Natulakkhaṇanti saccakiriyā vuṭṭhiyā hetu hoti, na tu saṅketoti attho, hetuttā lakkhaṇattābhāve saccakiriyāya kathaṁ lakkhaṇe dutiyāti hetuttepi lakkhaṇattamassa sādhento sādhammapayogenānvayamāha-‘yaṁ sakimpi’ccādi, ettha hi lakkhaṇaṁ sacca kiriyāti paṭiññā, pakkho (potthake) sakimpi nimittatāya kappanattāti hetu, yaṁ sakimpi nimittatāya kappate tampi lakkhaṇaṁ bhavati, yathā’api bhavaṁ kamaṇḍalupāṇiṁ sissamaddakkhī’ti sādhammapayogenānvayo daṭṭhabbo, kappateti samatthoti attho, kamaṇḍalu pāṇimhi asseti kamaṇḍalupāṇī, apīti pañhe, kadāci kenaci kamaṇḍalupāṇīsisso diṭṭho so tameva dassanaṁ lakkhaṇaṁ katvā pucchati ‘api’tyādinā, atha yathā vuttena hetunopi lakkhaṇattamattu tathāpi paravippaṭisedhena hetumhi tatiyā kasmā na siyāti codayamāha ‘na nvevampi’ccādi, pubbavippaṭisedhenāti apavādapubbavippaṭisedhena, tathāhi chaṭṭhiyā pavādo hoti hetumhi tatiyāvidhi… sambandhachaṭṭhiyā pattāya hetutatiyāvidhānato upapadavibhattividhipi chaṭṭhiyāpavādo… sambandhavisesābhibyattihetunopapadena yoge tasmiṁyeva sambandhe vidhānato, tattha hetutatiyāvakāso ‘dhanena kula’nti, upapadavibhattiyāvakāso ‘rukkhamanuvijjotate’ti, saccakiriyamanu pāvassīti tu hetumhi lakkhaṇe-pavādavippaṭisedhe sati pubbavippaṭisedhena dutiyā bhavati.",
  "anya-e0806n2:84": "11. Saha",
  "anya-e0806n2:85": "Sahatthe-nuno vattane pabbatena yogo kathanti āha‘pabbatene’ccādi.",
  "anya-e0806n2:86": "12. Hīne",
  "anya-e0806n2:87": "Visayabhāvenātiādinā hīnattheti visayasattamittamāha, vijānanappakāramāha-‘hīne’ccādi, tenāti anunā, kathaṁ tena yuttattaṁ ukkaṭṭhassāti hīnukkaṭṭhasambandhamukhena vibhāvento’tatthā’tiādimāha, tatthāti hīneccādinā vutte tasmiṁ, yatoti ukkaṭṭhasāriputtādiko, hīnoti paññavattādi(to nikkaṭṭho, so sāriputtādiko ukkaṭṭho) hīnatthavisayo jāyate… tabbisaye tassa ukkaṭṭhatā pattito, hīnukkaṭṭhasambandho pana atisāyanādikāya kāyaci kiriyāya katoti daṭṭhabbaṁ.",
  "anya-e0806n2:88": "14. Satta",
  "anya-e0806n2:89": "Kintaṁ ādhikyamiccāha- ‘adhikādhikīsambandho’ti, adhiko assa atthīti adhikī=khārī, athādhikīvinimutte adhikādhikisambandho kathamavasīyate nahyatrādhikī koci sūyaticcāha-‘navine’ccādi, iti saddo hetumhi yathāvuttasambandhasādhano, tadopasaddenayogoti tadā upasaddenādhikinoyogoti attho. Dviṭṭhattā sambandhassa adhikassāpyupasaddena yogā tatopi kasmā na sattamītyāha-‘adhikamhātvi’ccādi, yathā ekāyeva vibhattiyā ubhayagatassāpi sambandhassa jotitattā vijjusaṅkhātalakkhiyā sattamyabhāvo, evamidhā pīti pubbe vuttasamādhimatidisanto āha-‘lakkhitā viya sattamya bhāvo’ti, ‘‘māṇikā caturodoṇā, khāritthī catumāṇikā’’.",
  "anya-e0806n2:90": "15. Sāmi",
  "anya-e0806n2:91": "Kintaṁ sāmittamiccāha-‘sassāmisambandho’ti, kāya kiriyāya janitoti āha-‘paripālanādikiriyāya janito’ti, tañcāti sāmittāpekkho napuṁsakaniddeso, sambandhassānekavidhattā āha‘sabbattha sambandhe’ti, ākhyāyatetīmassa attho vidhīyate ñāpīyateti, diṭṭhanto-panītottho sukhena paṭipattuṁ sakkāti pasiddhamanuvadiyamānamappasiddhañca vidhīyamānaṁ diṭṭhantamāha-‘yathā yo kuṇḍalī so devadatto’ti, kuṇḍalittampasiddhaṁ, devadattattamappasiddhamiccāha-‘kuṇḍalittānuvādene’ccādi. Yathevobhayādhiṭṭhānattepyupasajjanatova chaṭṭhī ‘rañño puriso’ti, na visessato ‘purisassa rājā’ti, tathā sambandhābhibyañjanakenādhinā yogepi visesanatova bhavati, nāññatoti āha-‘tatthā’tiādi. Byatirekamāpādīyatīti kārakachakkato byatirittattā sambandho byatireko taṁ āpādīyati pāpīyatīti attho, ubhayatoti saṁto sāmito ca, adhibrahmadatte pañcālāti brahmadattassa pañcālā santakā sāmino (potthake) ti attho, santakā sāmino (potthake) hi pañcālā, na sāmi nasaṁ (potthake), adhipañcālesu brahmadattoti pañcālānaṁ brahmadatto sāmītyattho.",
  "anya-e0806n2:92": "16. Kattu",
  "anya-e0806n2:93": "Kiṁ lakkhaṇo-yaṁ kattāiccāha-‘kattari’ccādi, gacchati devadattoccādo kattari patiṭṭhitaṁ, pacatyodanaṁ devadattoccādo kamme patiṭṭhitaṁ kiriyaṁ karotīti sambandho, karotīti ca iminā anvattha byapadesova siddho-yaṁ kattu vohāroti ñāpeti, kenaci payujjamānopi sake kamme sayameva padhānattamanubhavatīti‘payutto vā padhānabhāvenā’ti vuttaṁ hoti cettha-",
  "anya-e0806n2:94": "Padhānatāya yo kattu, kammaṭṭhaṁ kurute kriyaṁ;",
  "anya-e0806n2:95": "Sā kattā nāmappayutto, payutto vātyayaṁ dvidhāti.",
  "anya-e0806n2:96": "Tattha purisena katanti appayutto, purisena karoti devadattoti payutto, nanu kiriyā-yamabyavadhānena karaṇādhikaraṇe heva sādhyate kattārā tu dūraṭṭhena, tathāsati kathamanekasādhanasādhanīyaṁ kiriyaṁ kattāva karoti mukhyabhāvenāparetvamukhyabhāvenāti vuccate-",
  "anya-e0806n2:97": "Kattutoññesamubbhūtyā, vivittālocanādinā vavivekeca dassanāti vākyapadīye, pavivekeca kārakantharāmabhāvedissabhe kattarikriyā atthi bhavati vijjaticcādo titaṭīkā, tatiyapāthānaṁpāta 100, naṁpāta 243;",
  "anya-e0806n2:98": "Dūrādapyupakāritte, kattu vāttappadhānatā.",
  "anya-e0806n2:99": "Ayamettha attho ‘‘kattuno sakāsā aññesaṁ karaṇādīnaṁ ubbhūtyā sambhavenaca, tathāhi pasiddhakaraṇasabhāvopi pharasu kattāyattavuttitāyādhikaraṇambha vati‘pharasumhi ṭhapetvā chindatī’ti, vivittassa karaṇādīhi puthabbhūtassa, kattuno kiriyāya ālocanena dassanena ca ‘devadatto atthi bhavati vijjatī’ti vuthabbhūtassānena ālocanena dassanenaca kattunodevadattenadevadattaṁ bhavati vijjatīti (potthake), ādisaddena karaṇādino (tadadhīna) pavattiādīnaṁ gahaṇaṁ, iminā kāraṇena dūrato upakārittepi kattuyeva sappadhānatā siyā’’ti, punapi-",
  "anya-e0806n2:100": "Thālyādīnantu kattuttaṁ, hotevācetanānapi;",
  "anya-e0806n2:101": "Yato saddassa vutyatthe, micchātyāsena-nādinā.",
  "anya-e0806n2:102": "Ayamettha attho ‘‘acetanānampi thālīasiādīnaṁ kattuttambhavati yathāvaṇṇitasappadhānattanimittābhāvepi, kasmāti ce yato kāraṇā atthe attano abhidheyyesaddassa vutti paṭipatti anādinā micchābhyāsenabhavati tasmā thālyādīnantiādi pakataṁ, kiṁ vuttaṁ hoti ‘‘aññathā saddattho, aññathā sabhāvattho, na hi saddo bāhye vatthumhi byāpāramāpajjati, tathāhi–",
  "anya-e0806n2:103": "Aññathe vāggi saṁsaggā, dāhaṁ daḍḍhoti maññati;",
  "anya-e0806n2:104": "Aññathā dāhasaddena, dāhattho sampatīyate.",
  "anya-e0806n2:105": "Bāhyapadatthassa sabhāvo viya hutvā micchābhyāsena anādinā pana pavattena bāhye vatthūni avijjamānena karaṇabhūtena thālyādīnaṁ kattuttaṁ hotī’’ti. Atha ca pana–",
  "anya-e0806n2:106": "Vatticchādo pavattehi, sappadhānatta hetuhi;",
  "anya-e0806n2:107": "Kattudhammehi vuttehi, kattā saddāva ñāyate.",
  "anya-e0806n2:108": "Ekassāmukhyavatthāhi, bhedena parikappane;",
  "anya-e0806n2:109": "Kammattaṁ karaṇattañca, kattuttaṁ copajāyate.",
  "anya-e0806n2:110": "Vuttehīti ‘kattutoññesamubbhūtyā’ccādinā, saddāvāti sadde tedhammā hontu vā mā vā kattusambandhiyathāvuttadhammavacanicchāya saddatova kattā patīyate, niyamena na vatthutoti attho, amukhyā vatthāhīti buddhiyā tadākāratāya pariṇāmāvatthāhi, hantyatta nāvattānanti ekassevāttano kammattādi jāyate, atoyevāccantamasantopi aṅkuro jananakiriyāya kattā bhavati ‘aṅkuro jāyate’ti, vuttaṁ hi–",
  "anya-e0806n2:111": "Purāsañjanito purāsañjātito bhāvā, buddhayavatthāni bandhano;",
  "anya-e0806n2:112": "Avasiṭṭho satāññena, kattā bhavati jātiyāiti.",
  "anya-e0806n2:113": "Satā aññena devadattādinā.",
  "anya-e0806n2:114": "Kintaṁ karaṇaṁ nāmāti āha-‘yo panā’tiādi, yoti yo padattho, iminā idaṁ dīpeti ‘‘karaṇabyapadesāya suttantarābhāvepi karotyaneneti karaṇantyanvatthato pasiddho-yaṁ karaṇavohāro’’ti, atredaṁ paṭibhānaṁ–",
  "anya-e0806n2:115": "Yaṁ vattumicchitaṁ kattu, kriyāyaccantasādhanaṁ;",
  "anya-e0806n2:116": "Karaṇantaṁ dvidhā hoti, bāhyabbhantarabhedatoti.",
  "anya-e0806n2:117": "Tattha yaṁvattumicchitaṁtyādinā idaṁ dasseti-‘‘na vatthuto kiñci karaṇaṁ nāma atthi, vacanicchāvasena pana pasiddhakaraṇānampi pharasuādīnaṁ ‘pharasu chindati, pharasumhi chindatī’ti kattuadhikaraṇattassapi, pasiddhādhikaraṇānampi tadanuttādivisesasambhave thālyā pacatī’ti karaṇattassapi dassanato vacanicchātoyeva karaṇaṁ kārakaṁ viññeyya’’nti, tañca duvidhanti āha-‘dvidhā hotī’tiādi, tattha asinā chindatīti bāhyaṁ, cakkhunā passatītyabbhantaraṁ. Kiriyānimittattā kārakanti iminā kārakasaddassa nimittapariyāyattamāha. Pakati yābhirūpoccādo kiriyāyāvijjamānattā sambandhamattaṁ viññāyatīti sambandhalakkhaṇā chaṭṭhī siyā, samena dhāvatītyādo tu kiriyāya vijjamānattepi kammattaṁ vattumicchitanti dutiyā siyā, samaṁ dhāvati visamaṁ dhāvatītyattho, tathā dvidoṇenāti dvedoṇe kiṇātītyattho, pañcakenāti pañca parimāṇassa pañcako pañcakaṁ vaggaṁ katvā pasavo kiṇāti pañcapañca katvā kiṇātītyatthoti vāttikakārena ‘tatiyā vidhānāyopasaṅkhyānaṁ’kataṁ, taṁ dassetumāha- ‘pakatiādīhī’tiādi, yatthesaṁkaraṇabhāvoti yassaṁ kiriyāyame sampakatyādīnaṁ karaṇattaṁ, taṁ kiriyaṁ kathayatīti sambandho, sabbasseva padatthassa sattābyabhicārato āha-‘bhū’iccādi, pakatiyābhirūpoti sabhāvenāyamabhirūpo bhavati, na tu vatthālaṅkārādinetyattho, karotissa gammamānatte pana pakatiyābhirūpo katotiādi, tadā kattariyeva tatiyā, yaṁ yasmā aññagotto gotamo na hoti atoca gotamo bhavatīti sambandho, nanuca dvidoṇa pañcakā kayampaṭicca kammabhūtā honti dvidoṇādinā keyattā tato kimuccate‘kayampaṭicca dvidoṇapañcakā karaṇāni bhavantī’tyā saṅkīyāha-‘tathāhi’ccādi, idaṁ vuttaṁ hoti-‘‘dvidoṇādisaddena hi na gayhupagaṁ vatthumuccati, tehi pana dvidoṇādyatthaṁ mūlaṁ tādatthiyā bhihitanti na vuttadosāvasaro’’ti.",
  "anya-e0806n2:118": "17. Saha",
  "anya-e0806n2:119": "Yathākkamamāgamanakiriyāya thūlattaguṇena gomantadabbena ca sambandhaṁ dassetuṁ ‘taṁ yathe’ccādimāha, udāharaṇamattaṁ dassentopi iminā adhippāyenāpi dassetīti vuttaṁ ‘sabbattheva vā’tiādi, puttena sahāgatotiādīsu āgamanādikiriyampaṭicca dve kattāro padhānāppadhānavasena, tesu padhāne kāriyasampaccayañāyena vā bahulaṁvacanena vā padhāne kattari paccayo, itare’kattari tatiyā’tyeva tatiyā siddhā, tato-yaṁ vacanārambho-natthakoti maññamānoco deti ‘nanvi’ccādinā, ttenābhidhīyate piteti padhānakattā, tulyopi kiriyāsambandhe pitāputtānaṁ pitātra padhānaṁ saddacoditattā, putto-ppadhānamasaddacoditattā , saddabyāpārāpekkhāya hi padhānāppadhānāya vavatthānaṁ, piturevātrāgatādisaddasāmānādhikaraṇyā āgamanakiriyā sambandho saddenoccate, netarassa saddasattisabhāvato, tathā vidhā hi saddassa satti yato piturevātra kiriyā sambandhaṁ sakkoti paṭipādetuṁ, na puttassa, evañcāgatoccādo ekavacanamupajjate, aññathā hi bahuvacanaṁ siyā, ‘pitā puttā āgatā’ti. (Yadi) vuttanayena tatiyā siddhā ‘siddhe satyārambho niyamāya vā vikappāya vā’ na cettha niyamo, nāpi vikappo, tato kimanena yogenā tyāsayenāha-‘appadhāneyeva’ccādi. Nayidamevamiccādi parihāro. Sahabhāvamattaṁ vattumiṭṭhaṁ vāti yojanā, sāmatthiyāti bhedādhiṭṭhānattā sahatthayogassa puttassāpi kiriyābhisambandho viññāyati kathamaññathā sahatthayogo siyāti iminā attha balena. Atthaggahaṇanti sutte ‘‘sahatthene’’ti atthaggahaṇaṁ. Pariyāyatthanti parito ayanti avagacchanti atthamaneneti pariyāyo attho payojanaṁ yassāti viggaho, ettha ca pariyāyatthamevāti nāvadhāraṇaṁ, atoyeva vināpi sahasaddappayogaṁ tappariyāyappayogaṁ vā sahatthena yoge vidhānato asatyapi sahādisaddappayoge yattha tadattho gamyate tatthāpi bhavatyeva tatiyā… gamyamānena sahatthena yogā, yathā‘‘syādi syāne’’ti. (3-1) Saha pariyāyenāti sahasaddassa pariyāyato. Visesānupādānatoti ‘‘sahayutte-ppadhāne’’ti (2-3-19) pāṇinīya sutte viya appadhāneti visesassānupādānato.",
  "anya-e0806n2:120": "18. Lakkhaṇe",
  "anya-e0806n2:121": "Lakkhīyatyanenāti lakkhaṇaṁ saṅketo, kintaṁ kamaṇḍaluppabhuti, atthe kāriyassāsambhavā taṁvācīhi vibhattīti maññamānena yaṁvivaraṇaṁ kataṁ ‘lakkhaṇe vattamānato’ti, tamullaṅgiyātthaṁ vadati ‘yo attho’iccādi, vattamānatoti viññāyati… nāmasmā paccayavidhānappa saṅgato, upāttoti gahito. Kañcippaṇaramāpannassa lakkhaṇe tatiyā yathā siyā ‘rukkhampati vijjotana’miccatra lakkhaṇamatte mā bhavīti pāṇinīyehi ‘‘itthambhūtalakkhaṇe’’ti (2-3-21) itthambhūtaggahaṇaṁ kataṁ, tammanasi nidhāya codayamāha–‘nanvi’ccādi, itthambhūtassa lakkhaṇanti chaṭṭhīsamāso, āpannassāti bhūtassa, sāmaññassa bhedako viseso pakāro vuccate, tathāhi ‘tidaṇḍakena paribbājakamaddakkhī’ti manussattasāmaññassa paribbājakattampakāro, tamparibbājako patto, tassa tidaṇḍakaṁ lakkhaṇaṁ. Upalakkhaṇatteti iminā itthambhūtassa lakkhaṇattābhāvamāha, upalakkhaṇanti saṅketo. Nayidamatthiccādi parihāro, rukkhampati vijjotananti ettha kassaci itthambhūtassābhāvā itthambhūtaggahaṇe payojanaṁ na dissati tannivattanato, rukkhampati vijjotateti etthatu itthambhūtassa vijjusaṅkhātassa atthassa sabbhāvā tatiyāppattiyaṁ taṁnivattiyā yathāvuttaṁ ñāyamantarena nāññaṁ kiñci paṭisaraṇamatthīti saññāpayamāha-‘avassa’miccādi, aññathāti evamanabbhupagamma ‘itthambhūtalakkhaṇe’ti vacane karīyamāne sati, itthambhūtavādino uttaramāsaṅkiyāha-‘nacā’tiādi, vattunti vacanaseso, co-vadhāraṇe, neva sakkāti vuttaṁ hoti, dutiyāvidhānasāmatthiyāti ‘‘patiparīhi bhāge cā’’ti (2-9) kasmā na sakkāti āha-‘atthi’ccādi, asati hi payojane sāmatthiyanti bhāvo. Atha kamaṇḍalu pāṇimhi assāti ādo tatiyā kasmā na siyā tyāha-‘kamaṇḍalu’iccādi, kamaṇḍalussa setassa ca upalakkhaṇa bhāvenānupādānatoti sambandho, iminā upādātuno savacasi satantatamāha, visiṭṭhāvayavādheyyenāti pāṇi kamaṇḍalunā visiṭṭhovayavo, tassādheyyo kamaṇḍalu tenāti attho. Yenāṅgena vikatena aṅgino vikāro lakkhīyate tato tatiyā yathāsiyāti parehi ‘‘yenāṅgavikāro’’ti (2-3-20) āraddhaṁ, tadāha-‘yene’ccādi, tattha yasaddena vikatāvayavo hetuttena niddiṭṭho aṅgasaddo ca samudāyavacano upātto tenāha-‘yeneccādi, nanuca kāṇādīnaṁ niyataguṇīnamabhidhāyittā akkhisaddassa payogo na yutto byāvattiyābhāvāti, nesa doso, lokiyo-yaṁ saddassa vohāro, lokassa ca saddappayoge gurulaghumpatyadayo natthi, tathāhi lokena ‘sīsapāti’pi vuccate, rukkho sīsapātipi, yassa tu tatthādaro, so-kkhisaddaṁ payujjateva, athavā sāmaññupakkame viseso payogamarahati, akkhi(nāti) hi vutte sandeho siyā ‘kimassa vattumicchita’nti tato kāṇoti vuccate, nākkhinā nirūpayati sobhanoti, kiñcarahi kāṇoti, akkhikāṇamassetyādo kasmā na siyāti āsaṅkiya‘kamaṇḍalu pāṇimhi assā’tyatra yo vutto parihāro, ta metthopadisanto āha-‘heṭṭhā viya appasaṅgo’ti.",
  "anya-e0806n2:122": "19. Hetu",
  "anya-e0806n2:123": "Kismiñci phale diṭṭhasāmatthiyetthe hetu niruḷho. Ekatra hi diṭṭhasāmatthiyottho taṁyoggatāya kāriya (ma)karontopi hetu vuccate sati saha kārinyasati ca vidhurappaccayo papā(ta) to, tena kāriyassa byabhicāro, tenevāha- ‘anipphādayantopī’ti, kāraṇe tatiyāyābhāve kāraṇamāha- ‘takkiriyāyoggatāmatte’ccādi.",
  "anya-e0806n2:124": "21. Guṇe",
  "anya-e0806n2:125": "Upādhi visesanaṁ, parāṅgabhūteti parassa bandhattā(dino) vidhānā yāṅgabhūte jaḷattādihetumhīti attho, iminā guṇasaddo yamappadhānavacanoti vadati, yañcāppadhānaṁ tamparāṅgabhūtanti guṇetīmassa ‘parāṅgabhūte’ti atthamāha, yañhi paratthamupādīyate tadappadhānamanu vādarūpenopādīyamānattā, yathā ‘jaḷattā baddho, rukkho yaṁ sīsa pattā, aggi ettha dhumatte’ccādi, tenevāha-‘parattharūpāpanna’nti, vāvidhānanti ‘‘vibhāsā guṇe-thiyaṁ’’nti (2-3-25) evaṁ vidhānaṁ, itthiyantiādinā pañcamīrūpassapi abhimatabhāvaṁ dasseti, tenevāha-‘ubhayatthā’tiādi, nanu ‘to pañcamyā’’ti (4-95) suttena taddhitapaccayantassa kathaṁ pañcamyantatā tyāsaṅkiyāha-‘pañcaminiddese’ iccādi, iminā suttena pañcamiyā vināti yojanā, vā pañcamiyā vidhānato tatiyārūpenapi bhavitabbanti codanamanasi nidhāya pañcamyu dāharaṇeyeva kāraṇaṁ tatiyodāharaṇassa ca paṭhamodāharaṇānusārenānu mantabbatañcadassento āha ‘pañcamyāyevi’ccādi, abhāvena saṅkhāranirodhenāti tatiyantarūpāni.",
  "anya-e0806n2:126": "22. Chaṭṭhī",
  "anya-e0806n2:127": "Sambandhavacanicchāyevettha chaṭṭhī siddhāti āsaṅkiyāha-‘hetumhi’ccādi, hetumāha-‘taṁ yoggatā’ iccādi, saddasattisāmatthiyāti saddasattisaṅkhātāya sāmatthiyā, tameva phuṭayati ‘yattha’iccādinā, hetvatthavācakehi antarenāti sambandho, samānādhikaraṇehīti hetvatthasamānādhikaraṇehi udarādīhi, tajjotanāyāti hetvatthajotanāyālanti sambandho, byatirekena tu hetvatthato tappavattimāha-‘yattha pani’ccādi, hetvatthehipiccādinā sāmatthiyamupadassitaṁ ‘vase dhammassa hetuno’ti tatthodāharaṇaṁ.",
  "anya-e0806n2:128": "23. Sabbā",
  "anya-e0806n2:129": "Nāmabhūtehīti sabbādīsu keci kesañci yadi nāmāni siyuṁ tehi, appadhānabhūtehīti piyasabbādīhi, kimpayojanantiādo payojanasaddo ‘‘payojanaṁ kāriyahetūsu’’ti nighaṇḍuto hetuvacano.",
  "anya-e0806n2:130": "24. Catu",
  "anya-e0806n2:131": "Yassa sacetanāyācetanāya vā kassaci, pūjānuggahakāmatta mantarena sammāpadānaṁ na sambhavatīti āha-‘pūjā’ iccādi, tenāti yathāvuttenatthena, cāgaṅganti dadātino dānakiriyāya kammena sambajjhamānañcāgakāraṇaṁ, idāni sampadānalakkhaṇaṁ sappabhedamāvikātukāmo āha-‘tadida’miccādi, nanirākarotītya nirākaraṇaṁ, ārādhayatītyārādhanaṁ, abbhanujānātītyabbhanuññaṁ, tesaṁ vasena, idha sampadānantidhā vuttaṁ kathitaṁ, keteti āha-‘rukkhayācakabhikkhavo’ti, rukkhādikaṁ taṁ sampadānaṁ vibhāgena dassetumāha-‘tattha hi’ccādi, ajjhesanenārādhanena sampadānaṁ bhavatīti sambandho, anumatiyā abbhanujānena, vijjamānepyanirākaraṇe bhikkhuno-dhikamanumatantyadhippāyenāha-‘so’ iccādi.",
  "anya-e0806n2:132": "25. Tāda",
  "anya-e0806n2:133": "Payojanapariyāye atthasadde sati idanti payojanaṁ parāmaṭṭhuṁ sakkāti ‘tasseda’ntiādi vuttaṁ, tasaddenettha vikatiyātisambandho, atthasaddena tu pakatiyā, attha kathanametanti iminā vacanicchāya metissaṁ natthi samāsoti dīpeti, viggahe vāsmimimasmāyeva nipātanā samāso daṭṭhabbo,so vikatisaṅkhāto attho, pakatitvaññapadatthenākkhipīyate, tato tadatthasaddato, koyaṁ tadattha bhāvo ccāha-‘tadatthabhāvo nāmā’tiādi, nimittaṁ yūpādivikati, nimittīdāruādipakati tasaddenātthasaddena ca gahitā, tesaṁ sambandho tadatthasaddassa pavattinimittaṁ tadatthabhāvo nāmāti attho, hetu hetumantabhāvalakkhaṇo sambandho nāmāti vuttaṁ hoti, padhānāvacchedaguṇasmāti vidhīyamānattena padhānassa purisassa ācchedakā visesakā guṇā, yañhi vidhīyate ñāpīyate tampadhāna, mitaramappadhānamanuvajjamānattā, yadā upādīyateti vatvā upādīyamānappakāraṁ diṭṭhantena phuṭayitumāha-‘yathā’iccādi, yūpo nimittaṁ yassa dāruno taṁ tathā vuttaṁ nāññanimittanti yadā nimityavacchedakattenupādīyate tadā nimittasaddatova catutthī sambandho, tato aññanimittato, nimittanimittīnaṁ sambandhassa abhimukhabhāvena tattheva nimitte pavattīti sambandho, nimittasaddato hetutatiyāpi nāsaṅkanīyāti sambandho, kāraṇamāha-‘nimitta’ hetu iccādi. Ubhayatthāti yūpāya pākāyāti ubhayattha.",
  "anya-e0806n2:134": "Piṇiyamānā kiṁ saddādivacanīyā paro sāduādiko yo-ttho so añño kattā yassa so aññakattuko-bhilāso, abhilāso rucīti iminā dityādyanekatthantopi rucisaddo-bhilāse ruḷhova gayhatīti vadati, sā ruci attho-bhidheyyo yesaṁ bhe tadatthā, tesaṁ sambandhino piṇiyamānassa, iminā ca kiñcāpi rucirayaṁ yassuppajjateyo vā tassā janako, tesamubhinnampi atthi, tathāpi yassuppajjate sova tassādhikaraṇaṁ, ajanakopi so tāya saṁsattoti tasseva piṇiyamānassa sampadānasaññā, natujanakassa tāyāsaṁsattassāti dīpeti, idhāti iminā sakkate udāharaṇānamasamānarūpakaṁ dasseti, iminā ca udāharaṇānamasamāna rūpattameva catutthīvidhāne kāraṇaṁ, aññathā chaṭṭhīyeva tehipi vidhīyeyya kāraṇāsambhavā kāraṇasabbhāvā hi dīpeti, īdisassa paccudāharaṇa(ssa) bhāve kāraṇamāha-‘anaññakattu kattā-bhilāsassā’ti, paresamidampaccudāharaṇambhavatu idha kathanti āha-‘ihatvi’ccādi, tvanti attamatte paṭhamāyeva, sambhave kāraṇantaramāha-‘athavā’tiādi, natthi añño kattā yassā sā anaññakattukā ruci, bhāya ruciyā sambandhino piṇiyamānassa sampadānasaññaṁ ye pana icchantīti sambandho, ye pana āhu cātisambandho, uppajjanamuppatti, kassa uppatti, ruciyā, uppattiyā ādhāro uppatyādhāro‘devadattāya rocate’ccādo devadattādiṁ upalakkhetīti uppatyādhāropalakkhaṇaṁ vacanaṁ, ettha ruciyā uppatyādhāropalakkhaṇameva vacananti sāvadhāraṇa mattho daṭṭhabbo… sabbesaṁ vākyānamavadhāraṇaphalattā, tena piṇiya mānavacanamabhilāsassa aññakattukatāsandassanaparaṁ na hotīti byavacchinnambhavati, tesaṁ kaccāyanassa cehāpi pasajjatīti sambandho, ihāpīti tvamiti etthāpi, aññathāsiddhattāti atthamatte paṭhamāya eva siddhattā, vacanassāti ubhinnampi catutthīvidhānavacanassa, atippasaṅgocāti ‘‘kassa vā tvaṁ dhammaṁ rocesī’’tiādo tavāti anabhimataṭṭhānappattica.",
  "anya-e0806n2:135": "Dhārippayogeti dhāridhātuno payoge, uttamīṇo adhamīṇoti dhanikagahetūnaṁ ruḷhītyāha-‘uttamīṇo dhanasāmī’ti, uttamīṇamassāti uttamīṇo, dhārayatītimassatthamāha-‘vahatī’ti, dhāritoti dhāraṁdhātuto. Suttantarena (taṁ taṁ) niyamena niyamitānaṁ tesaṁtesaṁ sampadānasaññaṁ vidhāya catutthī vihitā parehi, tadāha ‘silāgha hanuṭṭhāsapāna’miccādi, sabbattha yogasambandhe chaṭṭhī, ñāpetunti silāghādike bodhetuṁ, icchitoti atimato. Tadatthavācīnañca dhātūnaṁ saṅgahaṇatthaṁ ‘kudhaduhissosūyatthāna’nti vuttaṁ, yampati kopoti iminā kopassa visayamāha, yassāti iminā yaṁkārakanti vuttameva parāmasati, yassāti rājādino, pucchatīti pucchiyate , teneva vakkhati-‘yassa sambandhiṁ subhāsubhaṁ pucchati nemittiko’ti, yocānukūlattambha jatīti iminā idaṁ dasseti ‘‘patipubbako āpubbakoca suṇoti abbhupagame paṭijānaneca vattate, yadāyamabbhupagamo patthanā pubbato bhavati tadā patthanāya kattu patthayituno catutthī rūpambhavati, yadātvapatthatampi kevalamānukūlyena vattamānaṁdisvā deyyamabbhupagacchanti idamidaṁ vodassāmāti kopissasāmāti (potthake) tadānukūlyena pavattanasaṅkhātāya kiriyāya kattuno catutthīrūpambhavatī’’ti, iminā ca pāṇiniyavuttikārassa jayādiccassamate byabhicāramāha, so hi ‘‘abbhupagamo nāma parena patthitassa bhavati tattha patthayituyeva catutthīrūpambhavatī’’ti vadati, pubbassākiriyāya yo kattāti vedavākyena vihitathutikakaraṇa saṅkhātāya ussāhānujānanato pubbabhūtāya kiriyāya yo kattā hotā potā ca, sabbatthāpi‘tassā’ti idaṁ ‘catutthīyāyadabhimataṁ rūpa’ntiiminā sambandhitabbaṁ, chaṭṭhiyā sabbabyāpibhāvamālamba evanti atidesoti āha ‘evantī’tiādi, rūpasāmyato pana tādatthiyatthasabbhāvāca yathāyogaṁ tādatthha catutthīpi na virujjhati, vakkhati hi‘tādatthha vacanicchāyantu ‘iccādinā, icchito rājā, kamma vacanicchāti iminā vacanicchāya padhānattamāha… vacanicchābhimukhattā sabbesaṁ kārakānaṁ, appacurappayogattāti abahuppayogattā, hanute apanayati, upatiṭṭhate upaṭṭhānaṁ upagamanaṁ karoti, pihayanti patthenti, kujjha amarisaṁ karoti, duhanādayo kopappabhavā nānantarena te sambhavantīti dūbhādayopyudāhaṭā ‘‘byañjane dīgharassā’’ti (1-33) rasse aparajjhāmi, issayanti nasahanti, ārajjhati pucchito nemittiko upaparikkhati, bhādatthhaṁ vibhāveti ‘yasse’ccādinā, pariyā loceti upaparikkhati, kiṁ lakkhaṇo-yamaniyamoccāha-‘nāvassa’miccādi, yācitusmāyeva yācituyeva (potthake) chaṭṭhīti nāvassamayanniyamoti attho, kutoccāha-‘sambandhe’ccādi, aññasmāpīti ayācitutoapi, thutikaraṇassa kattubhūtā hotāpotāro ussāhanānujānanānaṁ kammaṁ hotīti āha-‘paccanupubbassa giṇātissa kamme’ti. Hotupotusaddehiccādinā potusaddassapi chaṭṭhirūpaṁ dassitaṁ, vuttiyantu ‘hotu patigiṇāti’cceva pāṭho dissati, hotvevampityamhākamatropekkhā, ussāhayatītyatthe giṇāti antogataṇyattho. Anāvādoti nāvāannādivajjite. Ettha pana tathā paṭisedhābhāvepi bahulādhikārato ‘na taṁ nāvammaññe nataṁ annammaññe’ccādi bhavati, attheva hi bahulādhikāratovā tippasaṅgābhāvo, paṭhamantaṁ rūpanti maññamānoti paṭhamantaṁ rūpaṁ, etthaca yadā tiṇāditopi khikaṁsīyate tadā nindāvagamo, tattha ca niyogatova nañpayogo ñāthānupa pattiyāti sappaṭisedhamudāhaṭaṁ ‘na maññamāno’ti, avadhimhiyeva pañcamītiṇāti, nañpayogeva niyogato nindāvagamā tiṇanti kammeyeva dutiyā, athavā satīpi nindāvagame vacanicchāto savisayeyeva dutiyā, sammutippayogeti sammutisaddassa payoge, catutthiṁ icchantīti mattāyāti ettha catutthiṁ icchanti, puna ruttatte kāraṇamāha-‘atha sotivijjamānattā’ti, caṇḍassa kukkurassātiādisutte ‘‘atha so’’ti pāṭhassa vijjamānattā ‘bhiyyoso mattāyā’ti ettha sokāro punaruttoti adhippāyo, caggahaṇenāti ‘‘silāghahanu…pe… sattamyatthesucā’’ti sutte caggahaṇena, catutthībhimatāti ‘‘namo yogādisvapicā’’ti suttena.",
  "anya-e0806n2:136": "26. Pañca",
  "anya-e0806n2:137": "Avadhīyate visilissate etasmātyavadhi, avapubbāya dhādhātuto avadhimhi‘‘dādhātvī’’ti (5-45) i.",
  "anya-e0806n2:138": "Yato-vadhīyate kiñci, kriyāpubbaṁ kutocipi;",
  "anya-e0806n2:139": "Calañcācalamaññañca, taṁ vadantya vadhimbudhā.",
  "anya-e0806n2:140": "Etthāyamattho ‘‘yatokutocipi attho kiñci vatthuavadhīyate saṁyogassa vā kiriyānimittaṁ gamanadānādikiriyāpubbaṁ visilissate sayaṁ vā apeti aññena vā visuṁ karīyate, tamevaṁvidhaṁ calañcā calañca visilesaparicchedabhūtaṁ padatthamavadhiṁ vadanti budhā tabbiduno’’ti, taṁ yathā dhāvatāssā puriso patati, purisaṁ pāteti vā, rukkhā paṇṇaṁ patati, paṇṇaṁ pāteti vāti, soca tidhāpyuccate visayabhedena, yathā–",
  "anya-e0806n2:141": "Niddiṭṭhavisayo koci, upāttavisayo tathā;",
  "anya-e0806n2:142": "Anumeyyavisayo cāti, tidhāvadhi samīritoti.",
  "anya-e0806n2:143": "Tattha niddiṭṭhā vacanopanītā kiriyā visayo yattha so niddiṭṭha visayo vadhi, yathā-‘gāmasmā āgato’ti, upāttājjhāhaṭā kiriyā visayo yattha so upāttavisayo, yathā-‘valāhakā vijjotate’ti, valāhakā nikkhamma vijjobhateti attho, anumeyyā kiriyā visayo yattha so anumeyyavisayo, yathā‘māthurā pāṭaliputtakehi abhirūpatarā’ti, ettha abhirūpaguṇena ukkaṁsanamanumeyyaṁ, atoyevetthāyameva saññā paripphuṭā viññāyatīti na kācidiha saññā paribhāsīyate byāmohakāriṇī, athāvadhismāti vuccamāne ‘padatthāvadhismā’ti kuto-vasīyate yenevaṁ vivaraṇaṁ katantyāsaṅkiyāha-padāna’miccādi. Yathā gāmasmātiādinā idaṁ dīpeti ‘‘na kevalaṁ kāyasaṁsaggapubbakova visileso, kiñcarahi buddhisaṁsaggapubbakopi, atthi ceha buddhisaṁsagga pubbako, tathāhi corehi bhāyatityādo yo (bhaya)pekkhaṇa sīlo bhavati, so yadi maṁ corā passeyyuṁ, dhuvaṁ me maraṇanti vicārento te buddhiyā pappoti pappuyya ca tato nivattate, tathā corehi tāyatityādo yo ekassa mitto bhavati so yadyetaṁ corā passeyyuṁ dhuvamassa maraṇanti passanto te buddhiyā patvā tato nivattayatītyavadhittā avadhismāva sabbattha pañcamī’’ti, parehi pana etādisesu sabbattha paṭipattuvisesānuggahāya sutteheva papañco kato, idha pana sāmaññavacaneneva siddhattā tadanuggahāya udāharaṇeheva papañcitaṁ, bhītibhāyanatthānanti bhīti tāyanānaṁ attho yesaṁ te bhītitāyanatthā tesanti attho, nanu bhītyatthānaṁ payoge bhayahetu sambhavati natu tāyanatthānanti, nesa doso, tāyanañhi rakkhanamuccate sāyanāhi rakkhanamuppajjabhe (potthake) tañca bhayahetuto vetyāha-‘yo bhayahetu’tiādi, iminā ca ‘‘bhītyatthānaṁ bhayahetu’’ti (1-4-25) pāṇiniyānamapādānasaññā suttampaṭikkhipati, tatoti bhayahetuto, tesanti bhayatāyanānaṁ, bhayamaniṭṭhapātasaṅkā, uttāsotyattho, tāyana maniṭṭhapātato parirakkhanaṁ, yathā dassanaṁ hontevātīminā vacanicchāyeva padhānattamāha, ko hi lokiyaṁ vacanicchamativattituṁ sakkoti, tathāhi sabbeva dabbādayo sabbakārakasattiyuttāva, tatthāyaṁ kārakavibhāgo vacanicchāvaseneva, taṁ yathā ‘valāhako vijjotate, valāhakena vijjotate, valāhake vijjotate’ti. Parāpubbassātiādinā ‘‘parājissāsayho’’ti (1-4-26) saññāsuttaṁ paccakkhāti, asayho atthoti sahituṁ abhibhavitumasamattho attho, ajjhenasakāsāiccādinā udāharaṇatthamācikkhati, nanucevamatthaṁ vadatā yaññadattassāsayhattaṁ vuttaṁ, taṁ kathaṁ ajjhayanassāsayhattaṁ, yenāsayhattassāvadhittaṁ paṭipādayati tyāsaṅkiyāha-‘yaññadattānabhibhavo’ccādi, asayhotīmassa paccudāharaṇaṁ paṭipādayati ‘yo pani’ccādi. ‘‘Vāraṇatthānamicchito’’ti (1-4-27) suttitaṁ, tadāha ‘vāraṇatthāna’miccādi, vāraṇamattho yesaṁ te vāraṇatthā, avadhimattavacanicchāyanti visesato vidhānamantarenā vadhimatta vacanicchāyaṁ, visesavidhāneti icchitoti visesavidhāne, cittassāvadhivacanicchāyampana cittato pāpaṁ nivārayeti bhavati. ‘‘Rakkhanatthānamicchita’’nti (2-6-3) suttitaṁ, tadāha-‘rakkhanatthāna’miccādi, kesañcīti kaccāyanādike dasseti. ‘‘Antaradhāne yenādassanamicchatī’’ti (1-4-28) saññāsuttamāraddhaṁ, tadāha-‘antaradhāne’ccādi, ayamupajjhāyo yadi maṁ passatīti sambandho, dassane dosaṁ takketi ‘nuna’miccādinā, pesanamasakkārapubbako niyogo, ajjhesanaṁ sakkārapubbako, maññamāno sissā ahaṁ kathannāma byavahito bhavāmīti antaradhāne byavadhāna nimittaṁ, yena attano adassanamicchatīti sambandho, antaradhāneti nimittasattamīcāyaṁ, ato āha-‘byavadhānanimitta’nti, byavahitoti antarahito, māmaṁ upajjhāyotyādinā udāharaṇatthamāha, byavadhānatthaṁ byavahitatthaṁ, ‘‘antaradhāneti kiṁ core na didikkhatī’’ti paccudāhaṭaṁ parehi, tampaṭipādayamāha-‘yatthādassana’miccādi, core na didikkhatī (tya), tra hi yo core na didikkhati tehi attano adassanamicchatīti na antaradhānanimittaṁ, kintupaghātanivatyatthaṁ, kintupaghātanivattiyāti evaṁ maññate ‘‘nātrāntaradhāname (vāvaseyaṁ), kintu tannimitto paghātanivattipi, ‘upajjhāyā antaradhāyatī’tyatra vināpyupaghātasambhavamantaradhānasampādanameva sambhavatī’’ti. Icchatiggahaṇaṁ kimatthaṁ adassanicchāyaṁ sati satyapi dassane yathāsiyā’’ti vuttaṁ, (taṁ) paṭipādayamāha-‘adassanicchāyampani’ccādi, satīpi dassaneti upajjhāyena dassane satīpi, tatoti upajjhāyato, avadhirūpatā evāti upajjhāyassāvadhirūpatā eva. ‘‘Ākhyāto payoge’’ti (1-4-29) paravacanaṁ, tadāha ‘upayoge’ccādi, niyamapubbakaṁ vijjāgahaṇamupayogo trādhippeto, upayogavacanasāmatthiyā vijjāgahaṇatthaṁ sissavattaṁ niyamo, tatoti ākhyātuto. ‘‘Janikattuno pakatī’’ti (1-4-30) saññāsuttaṁ kataṁ, tadāha-‘janyatthassā’tiādi, janino attho janyattho, kintaṁ jananaṁ, tatoti janikattuhetuto, pakatisaddena kāraṇamattaṁ gahitaṁparehi ‘puttā pamodā jāyate’ccādo puttāditopi yathā siyā’ti, duvidhaṁ (hi) kāraṇaṁ upādānakāraṇaṁ sahakārikāraṇañca, tattha kāriyenābhinnadeso ghaṭassa mattikāpiṇḍo upādānakāraṇaṁ, tasseva pana daṇḍacakkādi (kāriyena bhinnadeso) sahakārikāraṇaṁ, tesūpādānakāraṇasseha gahaṇe’siṅgā saro jāyate’ccatreva siyā, na tu ‘puttā pamodā jāyate’ccādo, kārakantaravacanicchāyanti ettha kārakantarādivacanicchāyanti pāṭhena bhavitabbaṁ… etthantare sambandha vacanicchāyapi sambhavato, tatra tiṭṭhantīti tatraṭṭhā, tesaṁ, loko-naññathāvādī vohārikajano, tattha bhavā lokiyā, navattu paṭibaddhāti lokavacanicchamullaṅgiya ahameva vadāmīti sakajjhāsayena vadanto vattā, tappaṭibaddhā na hotīti attho. ‘‘Pabhavo bhavatissā’’ti (1-4-31) suttitaṁ, tadāha-‘bhavatissā’tiādi, paṭhamato upalabbhatīti atthakathanena janyattho-tra na sambhavatīti vadati, nahi himavā gaṅgāya kāraṇaṁ, sā hi aññehi evakāraṇehi uppannā , himavati tu kevalaṁ paṭhamato upalabbhati. ‘‘Jigucchāvirāmapamādatthānumupasaṅkhyānaṁ’’ti (1-4-24vā) vuttaṁ, tadāha-‘viramaṇatthe’tyādi, jigucchāpamādatthadhātuyoge pana kammādhikaraṇavacanicchā dissatīti vuttaṁ, avadhivacanicchāpi pana dissake ‘jigucchati nāhiriko pāpā’ti, dhammā pamajjatītipi hoteva paṭisedhābhāvā. ‘‘Aññārāditararite disāsaddāñcuttarapadācāhi yutte’’ti (2-3-29) suttitaṁ, tadāha-‘aññasaddayoge’ccādi, yatoti devadattādito, ‘‘aññaityatthaggahaṇaṁ, tena pariyāyappayogepi bhavatī’’ti aññehi byākhyātattā āha-‘bhinno devadattā’ti, ārāsaddassa dūratthattā āsavakkhayato ārā dūro bhavatī(tyattho u) pādīyatetyāha‘ārāsaddo dūrattho’ti, niddissamānapaṭiyogīti ‘devadatto sūro’ti niddissamānassa kassaci yo so dutiyo, so paṭiyogī. Disādesakālavuttīnaṁ disāsaddattena pariggahato āha‘disā desakālavācīnaṁ yoge’ti, pubbeva sambodhātiādīni kālavācīyoge udāharaṇāni, añcuttarapadaācaāhipaccayayo getviha nodāhaṭaṁ. ‘‘Pañcamīvidhāne lyaplope kammanyupasaṅkhyānaṁ ‘‘adhikaraṇe copasaṅkhyāna’’miti (2-3-28-vā) vāttikaṁ, tadāha‘yattha’ccādi, lyappaccayassa yatrāppayogo, tassattho ce gamyate, so lyaplopo, tvālopo lyapalopotyaviseso, pāsāda māruyha pekkhati āsane upavisitvā pekkhatīti idaṁ visayo padassanaṁ pubbaṁ yassāti kiriyāvisesane samāso, vakkhamānasabbadassanesupi pāsādato-pakkamanalesasabbhāvā pāsādo (yevā) vadhirūpena vattumiṭṭhoti dassetumāha-‘tathāhi’ccādi, apakkamati tato taṁ dassananti tato pāsādato tassa daṭṭhuno dassanaṁ cakkhundriyaṁ apakkamatyapayātītyattho, avadhibhāvo pāsādassāti viññāyati, yesanti vesesikānaṁ, te hyevamācikkhanti ‘‘indriyesu cakkhundriyaṁ cakkhugoḷakato-ccantasukhumabhāvena nikkhamma visālībhavantaṁ visayadesamupagamma sakalamattanā diṭṭhaṁ passati raṁsirūpena, yathā kāhalā mūle kisā aggemahatī, tathā ñāṇindriyānī’’ti, adhiṭṭhānadesanti indriyādhiṭṭhānabhūtaṁ cakkhugoḷakadesaṁ, visayappavattīti gocare pavatti, santatiyāti indriyapabandhassa, adhiṭṭhāna manindriyaṁ nāpajjateti sambandho, tatoti pāsādato, apakkantyāti apagamanena, yajjapi cakkhundriyaṁ cakkhugoḷakato bahi niggacchati, tathāpipāsādaṭṭhassacakkhugoḷakā niggacchatīti pāsādassāpyavadhibhāvo, yesantūti khaṇikavādīnantu, indriyādhiṭṭhānampatte visaye viññāṇalakkhaṇaṁ kāriyaṁ karonti sīlenāti pattakārīni, anindriyādhiṭṭhānadoso neti sambandho, tatoti pāsādato, yesampanāti khaṇikavādinova dasseti, atra hi cattāro pakkhā pattakārīnindriyāni, appattakārīni, cakkhusotāni appattakārīni sesāni vuttaviparitāni, cakkhuyeva pattakārī sesamaññatheti, catusveva tesu paṭhamapakkhadvayamupanyasya paṭipāditaṁ… tappaṭipādanenetaresampi paṭipāditattā, sabbasāmayikasādhāraṇattāsaddasatthassāti idaṁ ayuttamiva dissati… saddasatthassimassa buddhavacanopayogittena sogatasamayānuguṇappavattito, khaṇikavādino pana nissāyedaṁ sundarameva, manasikārādītiādisaddena cakkhuto cakkhunā (potthake) abhedo rūpāpāthagamo ca dassito, yoggadeseti dassanayogge padese. ‘‘Pucchanākhyānesu ca pañcamī vattabbā’’ti (2-3-28vā) vuttaṁ, tadāha-‘pucchanasaddato’ccādi, pucchanākhyānesu sāmaññena pañcamīvidhāne-tippasaṅgaṁ dassetumāha-‘avassa’miccādi, kassāti pañho, devadattassetyākhyānaṁ, koso yañña dattoti pañho vidhirūpovāyaṁ, yo-ṅgadītyādyanuvādarūpamākhyānaṁ, aṅgadīkeyūrī. ‘‘Yatocāddhakālanimmānaṁ tato pañcamī vattabbā’’ti (2-3-28vā) vuttaṁ, tadāha-‘addha’ccādi, nimīyate paricchijjate yena taṁ nimānaṁ, tadeva nimmānaṁ. ‘‘Addhassa paṭhamā sattamī ca vattabbā’’ti (2-3-28) vuttaṁ, tatthāyamattho ‘‘taṁ yuttāti vattate, taṁ yuttā pañcamiyutthā parassāddhassa paṭhamā ca sattamī ca vattabbā’’ti, pāṭaliputtasmāti pañcami yuttaṁ, etāpi na vattabbāti dassetumāha-‘sattayojanānī’tiādi, atra hi yadā rājagahassa yojanañcābhedo vattumicchīyate, tadā pāṭaliputtasmā rājagahaṁ sattayojanānīti, bhedavacanicchāyantu ‘‘sabbhāvo’’tyādinā (2-34) sattamī siddhā‘sattasu yojanesu’ti. Tathāhi pāṭaliputtasmā sattasu yojanesu sati rājagahaṁbhavatītyayamattho patīyate, sattayojanasambandhibhavanaṁ rājagaha (bhavana)ssa lakkhaṇambhavati. Sambandhe chaṭṭhīti iminā ‘‘taṁ yuttā kāle sattamī vattabbā’’ti (2-3-28vā) vacanampaṭikkhipati. ‘‘Karaṇeca thokappakicchakatipayassā sattavacanasse’’ti (2-3-33) suttitaṁ, tadāha-‘yadā iccādi, kicchādayotiādisaddena thokaappakatipaye saṅgaṇhāti, asattarūpanti addabbarūpaṁ, guṇe hetumhīti guṇapadatthe hetubhūte ‘‘guṇe’’ti (2-21) pañcamīti attho, yathāvuttavidhāneneti ‘‘guṇe’’ti sutte vuttavidhānena, ‘‘guṇe’’ti sutte vuttavidhānena, yadātviccādinā paresaṁ viya karaṇe visuṁ vidhāne payojanaṁ natthīti dasseti. Kattabbarūpassa calanassāti sambandho, samānādhikaraṇattena visesananti yojanā, samānādhikaraṇattenāti ca ‘rañño puriso’tyādo asamānādhikaraṇassāpi visesanattadassanato vuttaṁ, samānādhikaraṇattena visesanabhāvo cāssa thokaguṇānvite calane vattamāno thokasaddo asattavacanova visesananti, tenevākhyāyate ‘thokassa kammattā kamme dutiyā’ti. Pañcamītyanuvattamāne ‘‘dūrantikatthehi chaṭṭhī vā’’ti (2-3-34) vuttaṁ, tadāha‘dūranti katthehi’ccādi, avadhisambandhalakkhaṇāti avadhisambandhāva lakkhaṇaṁ nimittamāsaṁ pañcamīchaṭṭhīnaṁ tā tathā vuttā, vattumiṭṭhoti iminā vacanicchāyeva padhānattamāha, evaṁ carahi taṁtaṁ kārakavacanicchāyamaññāpi vibhattiyo kasmā nappayujjeyyunti āha-‘lokiyā cetthā’tiādi, ettha vibhattīnaṁ niyame lokiyā eva vacanicchā nibandhanaṁ kāraṇanti attho, pañcamīcātyanuvattamāne ‘‘dūranti katthehi dutiyā ce’’ti (2-3-35) vuttaṁ, ‘‘pañcamyadhikaraṇeca’’ (2-3-36) iccatra ca kārena dūranti katthehi sattamī ca vuttā pāṭi padikatthe sārasaṅgahakārādīhi, tadakkhippa aññāpadesena paṭikkhipituṁ kecityādi yaṁ vuttaṁ vuttiyaṁ, taṁ dassetumāha’kecīti sārasaṅgahādayo’tiādi. Dūrāpādāvasecananti ayaṁ tesampaṭikkhepana yoti sambandho, itisaddo panettha parihīno, nahitantiādīsu tasaddenāsattarūpaṁ dūrādi vattumicchitantyavaseyaṁ, na hi taṁ gamyate, na hi tato gamyate, na hi tena gamyate, na hi tasmiṁ ṭhīyate’ti visuṁ sambandho vaseyo. Patīyantecāti co vattabbantarasamuccaye, atoceti vakkhamānahetuparāmāso, yanti yasmā atthe nipāto, vākyakāro vararuci, taṁsāmānādhikaraṇyatoti dūrādisā mānādhikaraṇyato, taṁyuttatopīti dūrādiyuttā gāmādisaddatopi, paccakkhantoti vākyakāravacanaṁ paccācikkhanto, tathāhyatrāyaṁ mahābhāssa pāṭho ‘‘dūrantikatthehi pañcamīvidhāne taṁyuttā pañcamīpaṭisedho vattabbo dūrā gāmassa, tatrāpi dassanā anatthako-yampaṭisedho, tatrāpi hi pañcamī dissati–",
  "anya-e0806n2:144": "Dūrasmāvasathā muttaṁ, dūrāpādāvasecanaṁ;",
  "anya-e0806n2:145": "Guruto kupitā dūrā,bhābyaṁ dūrā ca dassuhiti.",
  "anya-e0806n2:146": "Atra dūrantiketyādi vattabbaṁ vākyakāravacanaṁ, dūrā gāmassāti tassodāharaṇaṁ, tatrāpiccādi paccakkhānabhāssaṁ, dūrasmāvasathāti āvasathassa dūreti atthohi bhāssapadīpe keyyaṭo, paṭhamo puriso yassa so paṭhamapuriso bhavati ‘‘dūrantikā’’di (2-6-5) kaccāyanasutte suddhādiyogopi saṅgahito, tenāha–‘suddhappa mocanavivittappamāṇayoge’ti, ‘‘dhātunāmānamupasaggayogādīsvapica’’ iti (2-6-2) sutte caggahaṇato pabhutiyogo ca gahito, tenāha–‘pabhuti yogecā’ti, pabhutiyogecāti iminā pabhutyatthayogopi saṅgahito, teneva ‘yatosarāmi attāna’nti udāhaṭaṁ.",
  "anya-e0806n2:147": "27. Apa",
  "anya-e0806n2:148": "Nanu phuṭova tesaṁ sālādīnaṁ yogoti kimettha pañhena kassa panetehi yogo’tyāsaṅkiyāha-‘vajjanaṁ hiccādi, vajjanānanti kattari ano, vajjane sambandhe vattamānehīti vajjanasaṅkhāte sambandhe vatta mānehi apaparīhi, yuttasmāti yuttatova ekasmā, nāññato, kimettha vattabbanti iminā apaparīhi yuttasmāva pañcamībhavane pasiddhattamāha, pasiddhampetamāharitvā pakāsetumāha-‘kattuno’ccādi, yadatthoti yosālādi attho payojanaṁ yassa vajjanakiriyā rambhassa so yadattho. ‘‘Pañcamyapāparīhī’’ti (2-3-10) āyuttepi pañcamī vidhīyate parehi, tadāha-‘mariyādāya’miccādi, avadhimā ettha vassanaṁ.",
  "anya-e0806n2:149": "28. Paṭi",
  "anya-e0806n2:150": "Diṭṭhasambandhassāti pasiddhavasena diṭṭhakāriyakāraṇassa mukhyassa, tassa kāriyatthanti tassa mukhyassa yaṁ kāriyaṁ, tadatthaṁ mukhyakāriya karaṇatthanti vuttaṁ hoti, tasmiṁ paṭinidhimhi vattamānena pabhineti sambandho, vinimayeti parivattana nimittaṁ paṭidānecāti ca saddassāṭṭhānappayutti daṭṭhabbā, patinā tassa yogoti sambandho.",
  "anya-e0806n2:151": "29. Rite",
  "anya-e0806n2:152": "Yadi vajjanakiriyāya sambajjhamānassa kammattā kamme dutiyā, kimatthaṁ carahi puna dutiyāvacananti āha-‘paṭipadavidhāne’ccādi, paṭipadaṁ ujukamevoccāritaṁ vidhānaṁ yassā sā paṭipadavidhānā, visesavidhāna vatītyattho, yajjatra dutiyāvacanaṁ na siyā tadā ritesaddena yoge ujukaṁ vidhīyamānāya pañcamiyā dutiyā bādhīyethāti maññate. Yadyatra pañcamiyā dutiyāya bādhābhāvo eva payojanaṁ, evañcarahi ‘rite vā’ti suttayitabbaṁ evaṁ sati pakkhe dutiyā ca bhavissati, lahu ca suttampaṇītambhavatī tyāsaṅkiya payojanantaramāha-‘uttaratthañce’ti, atoyevāti uttaratthattāyeva, puna payojanantaraṁdutiyā gahaṇassa dassayamāha-‘vibhatyantare’ccādi, āhacca kaṇṭhādiṭṭhāne vāyunāāhanitvā āharitvā vā vacanaṁ āhaccavacanaṁ, ujukavacananti vuttaṁ hoti, vibhatyantaraṁ chaṭṭhīvibhatti, tassa byudāsatthaṁ, nirāsatthantuttho, aññāpīti dutiyāya aññā chaṭṭhīpi, pakatāya pañcamiyā sambandhanattho pakatasambandhanattho.",
  "anya-e0806n2:153": "31. Putha",
  "anya-e0806n2:154": "Na dutiyāpi yogavibhāgatoti evaṁ maññate ‘‘tatiyā ceti vattamāne tattha yadi cakārena ‘dutiyā ce’ti sambandhīyeyya, tatrāpi ca kārena pañcamītyevaṁ na kassāpyapakaṁsoti‘vināññatraputhanānāhi tatiyā ce’tyekayogamakatvā yogavibhāgasāmatthiyā ‘tatiyā ce’ti ca kārena jātu pañcamī’’ti, asahāyatthatte sati ‘vinātthe hī’tyevamavatvā kiṁ visuṁ suttaracanāyetyāha-‘bhedo pādānantvi’ccādi.",
  "anya-e0806n2:155": "32. Satta",
  "anya-e0806n2:156": "Yantaṁ saddānaṁ niccattā sambandhassa yatthāti parāmaṭṭhaṁ soti, yoti parāmaṭṭhaṁ tassāti ca niddisati, yo yatthetyādikañca ‘kiriyādhārabhūte’ccādivuttigantha vivaraṇanti yoti kiriyādheyyabhūtādhippetā, etanevāha‘kiriyā cā’tiādi, tenāyamādhārīyati kattukamma samavetā kiriyāsmintyadhikaraṇe vā taṁ ādhārayatīti kattari vā ghaṇantena daṭṭhabbo, kattāraṁ kammañca kiriyānissayabhūtamādhāra yatītyādhāroti vā kattari ghaṇa, vuttaṁ hi–",
  "anya-e0806n2:157": "Ādhārayati yo kattu, kammaṁ kiriyanissayaṁ;",
  "anya-e0806n2:158": "Ādhāraṁ kārakañcāhu, taṁ catubbidhameva ceti.",
  "anya-e0806n2:159": "Nanu ca kiriyādhāraṇenādhārotyuccate, taṁ kimevamuccateti ce, nesadoso yadeva hi kiriyādhāraṇamassa, tantannissayabhūta kattukammadhāraṇaṁ, nahyaññatā taddhāraṇaṁ sambhavati tato kiriyā kāraṇenādhāraṇenādhārotya yamevattho, na kattukammapariccāgenādhārena ujukaṁ kiriyā gayhate, teneva vakkhati-‘kiriyāyayo ādhāro’ccādi, nanu yadyapyujukameva kiriyaṁ dhārayati kattā kattusamavāyiniṁ, kammasamavetañca viktedanādiṁ kiriyaṁ kammaṁ… tathā sati tānevādhāroti, na… loke satthe ca tesamādhāratthe nāppatītito, kattukammatāyeva hi tesampatītīti dassetumāha-‘kiriyā ce’tyādi, tathā ca vuttaṁ–",
  "anya-e0806n2:160": "Kattukamma byavahitaṁ, dhārentamanuju kriyaṁ;",
  "anya-e0806n2:161": "Kriyāsiddhupakāri ca, satthe-dhikaraṇaṁ matanti.",
  "anya-e0806n2:162": "Kattukammabyavahitanti kattukammehi taṁsamavetabhāvena byavahitaṁ, anuju pārampariyena, kriyāsiddhupakāriti kattukammasamavetāya kiriyāya pasiddhiyaṁ upakārī upakubbantaṁ, nanu ca na kiriyā dhāraṇenevāyamādhāro, kattukammānaṁ dhāraṇenāpyādhāroti sakkā vavatthapetunti codanammanasi nidhāyāha-‘na ce’tyādi, kiriyā nimittassevāti kattukammasamavāyiniyā kiriyāya nimittasseva, tadevaṁvidhamādhāraṁ catubbidhammatanti dassetumāha-‘ādhāro cāya’miccādi, cattāro vidhāpakārā assāti catubbidho, ādheyyena sahopasileso saṁyogalakkhaṇo-ssa atthīti opasilesiko ādhāro-‘kaṭenisīdati thāliyaṁ pacati’tyādo kaṭādi, tathāhi devadattasamavetaṁ nisīdanakiriyaṁ kaṭo devadattaṁ dhārayaṁ dhārayati devadattabyavahitaṁ, evaṁ thālīpi taṇḍulasamavetaṁ vikledanādikiriyaṁ taṇḍule dhārayaṁ dhārayatītyopasilesikādhārattaṁ kaṭādino. Yato-ññatrādheyyaṁ na vattate sabbathā bhiyyo vā, so vesayiko, visayohyādheyyassānaññatrabhāvo, yathā cakkhādippavattīnamaññatrābhāvā cakkhādīnaṁ rūpādayo visayāti vuccante, evamākāse sakunayotyādo sakunyādīnamākāsādito-ññatrābhāvāte tesaṁ visayātyuccante, visayo eva vesayiko. Yo ādhārādheyyānamabhibyāpetyādheyyamityabhibyāpako, tathā hi‘tilesu telaṁ, dadhimhi sappi,tyatra tilādikaṁ telādikamādheyyaṁ byāpetvā tiṭṭhatīti tilādi byāpakādhāro. Samīpe bhavo, samīpo eva vā sāmīpiko, yassa samīpadese ādheyyaṁ vattate so evamuccate, atrodāharaṇaṁ ‘gurūsu vasati gaṅgāyaṁ ghoso’ti. Nanu cātrāpyādhāre sattamī vidhīyate ādhāro ca nissayo vuccate, nissayo ca saṁyogasamavāyehi hoti, na ca sissādīnaṁ guruppabhutīti devadattasakunyādīnamiva kaṭākāsādīhi saṁyogo, telādīnamiva ca tilādīhi samavāyo vā atthi, tenāyuttaṁ te samādhārattanti, netadatthi, yadāyattā hi yassa ṭhiti so vināpi saṁyogasamavāyehi tassa nissayo bhavati, tathāhi purisassa na raññā saha saṁyogosamavāyo vātthi, atha pana tadadhīnaṭṭhitittā rājanissayo purisoti byapadissīyate, sissādīnañca guruppabhutina māyattā ṭhitīti tesamayaṁ tenassāyaṁ (potthake) yuttho te pati gurupabhutīnaṁ nissayabhāvo (jinindabuddhi) yutto guruppabhutinaṁ nissayabhāvoti, ettha pana yajjapi vesayikābhibyapakānamādhārādheyyopasileso atthi, tathāpi pakārantarasseva paripphuṭattā tatheva vacanicchā, nāññathā opasilesikena vā opasilesikeva visayābhibyāpakānamaggahaṇato upasilesasse vā upasilesasseva paribyattattā tatheva vohāroti na saṅkaro saṅkanīyoti.",
  "anya-e0806n2:163": "33. Nimitta",
  "anya-e0806n2:164": "Nimittabhāvamattetīminā kammasaṁyogābhāvepi sattamiyā pavatti māha, na paresaṁ viya kammasaṁyoge eva, teneva vakkhati-‘evamaññate’ccādi, bāhirānaṁ hi-‘nimittā kammena’’ (caṁ, 2-1-89) iti suttaṁ, tattha kammena yoge payojanā sattamībhavatītyattho, ajinamhi haññate dīpītidīpinohananassa payojanaṁ cammaṁ, tassa dīpinaṁhantīti kammena yo go, sutte kammenātyavacane payojanaṁ vattumārabhate ‘na pane’ccādi.",
  "anya-e0806n2:165": "34. Yabbhā",
  "anya-e0806n2:166": "Yassa kiriyāti yassa gavādyatthassa sambandhinī dohanādikiriyā, kiriyantarassāti gamanādikiriyantarassa, etenāti lakkhaṇanti etena, tato-ccassa vivaraṇaṁ kiriyāvatāti, ‘‘kālabhāvesu ce’’ti (2-6-43) kaccāyanehi suttitaṁ, tadāha-‘kālatthehi cā’tiādi.",
  "anya-e0806n2:167": "35. Chaṭṭhī",
  "anya-e0806n2:168": "Sāmissarādiyoge chaṭṭhīsattamiyo yathā siyunti ‘‘sāmissarādhipatidāyādasakkhipatibhūpasutehi ca ‘‘iti (2-3-39) āraddhaṁ parehi, tadāha-‘sāmi’ccādi, atra ca jinindabuddhinā ‘‘sāmyādīnaṁ bhedeno pādānaṁ pariyāyantaranivatyatthamiha mā hotu gāmassa rājā’’ti vuttaṁ vākyamupanyasya hassāpya yuttattamupadassayamāha-‘sāmissare’ccādi, kena nivārīyate, na kenāpītyattho, visayavacanicchāyaṁ ‘gāme rājā’tyapi bhavitabbamityanenāha, ‘‘āyuttakusalehyāsevāya’’mīti (2-3-40) āraddhaṁ, tadāha-‘āyutte’ccādi, āsavā tapparatā, byāvaṭo niyutto, tatthedaṁ siyā ‘‘āsevāyanti vakkhāmī tyavassaṁ vacanamidamārabbhanīyamaññathā īsaṁyuttepi ‘āyutto go sakaṭassā’ti pasajjatī’’tyāsaṅkiya natthevetampi payojananti dassetumāha-‘vināpi’ccādi, ‘‘sāmissarā’’tyadikaṁ kaccāyanasuttaṁ, tenevāti kaccāyanasutte pasūtasaddānantaraṁ kusalasaddaniddeseneva, idhāti moggallānavuttiyaṁ. Kaccāyanena ‘‘kammakaraṇa nimittatthesu sattamī’’ (2-6-40) ‘‘pañcamyatthe ca’’ (2-6-41) iti ca suttitaṁ, tenāha-‘kamme’ccādi, gahaṇassa bāhā visayoti sambandho, kaccāyanānaṁ‘bhikkhūsū’tiādīni kammatthe udāharaṇāni, hatthesūtiādīni karaṇatthe, kadalīsūti pañcamyatthe. ‘‘Maṇḍitussukkesu tatiyā ce’’ti (2-6-45) kaccāyanasuttaṁ, tadāha ‘pasannatthe’ccādi, pasannattheti maṇḍitatthe, ussukkattheti ussāhatthe.",
  "anya-e0806n2:169": "36. Yato",
  "anya-e0806n2:170": "Visuṁ karaṇaṁ niddhāraṇaṁ, jinindabuddhācariyena ‘‘kimatthampunaridaṁ vacanaṁ yāvatā niddhāriyamāno-vayavo samudāyabbhantaro, tattha yadā samudāyassā-dhikaraṇattaṁ vattumicchīyate, tadā sattamī siddhāva, yathā rukkhe sākhāti, yadā tvavayavasambandho tadā chaṭṭhī, yathā rukkhassa sākhāti saccametaṁ papañcatthantu vacana’’nti vuttaṁ, tañceta mayuttantidassento āha-‘na sālayo’ccādisūkayuttānidhaññāni sūkadhaññāni, āhitā avaṭṭhitā, ādheyya bhūtāti vuttaṁ hoti. Yatoti āhitattakāraṇā, tatoti yato jinindabuddhivacanamevamayuttaṁ, tasmā kāraṇā. ‘Pañcamī vibhatte’’ti (2-3-42) pāṇinīya suttaṁ, tadāha-‘samudāyato’ccādi, sutato sakāsā sīlaṁ atisayena seyyoti sambandho, ‘‘niddhāraṇe chaṭṭhī sattamīsu pattesu tadapavādo, yaṁ yogo’’ti parehākhyāyate, tattha tāva niddhāraṇamevettha natthi kuto chaṭṭhīsattamīnaṁ tatthappavatti, yato tāsaṁ bādhanatthamidamārabbhateti dassayamāha-‘nātra jātyādīhi’ccādi, nahiccādinā jātyādīhi niddhāraṇābhāvaṁ dasseti, jaccādīnanti niddhāraṇe chaṭṭhī, kuto na bhavaticcāha-‘jaccādisambandhene’ccādi, ataṁ byapadesatoti sīlattādibyapadesābhāvato, puna niddhāraṇābhāve hetvantaramāha-‘tulyānañce’’ccādi . Sādhunipuṇehi yoge pūjāyaṁ gammamānāyaṁ sattamī, tathā asādhuyoge, tathā pasitaussukkehi yoge tatiyāsattamiyo, tathā lopantanakkhattasaddā ca tena tena vacanantarena pāṇiniyehi vihitā, taṁ sabbaṁ taṁtaṁkārakavacanicchāyameva sādhetuṁ ‘mātari sādhu’ iccādayo udāhaṭā kesesu pasito pasatto, avabaddhoti attho, kesehi karaṇabhūtehi pasito bhavati, kattubhūtehi vā pasito katoti attho, phusseninduyuttena lakkhito kālo soyamityabhedena sambandhā phusse, tena karaṇabhūtena.",
  "anya-e0806n2:171": "37. Paṭhamā",
  "anya-e0806n2:172": "Paṭhamātthamatteti ettake vuttepi vākyattho padattho vā na viññāyate nāmaggahaṇānuvattitoti dassetumāha-‘dvedvekānekādi suttato’tiādi, nāmenāttho paṭipādiyamāno nāmasaṅkhāte-ttani abhidheyyattenājjhāropya paṭipādayatyanapekkhita vibhattivisesanti āha-‘abhidhīyati’ccādi, pakatirūpenāti nāmena, tassa abhidheyyassa, mattasaddassātiādinā sāmaññantīdaṁ mattasaddassatthavacananti dasseti, idaṁ vuttaṁ hotīti nāmassābhidheyyamatteti iminā idaṁ vakkhamānaṁ vuttaṁ hoti. ‘‘Pāṭipadikatthaliṅgaparimāṇavacanamatte paṭhamā’’ti (2-3-46) liṅgādīsu bhedena paṭhamāvidhānampaṭipannā, tadāha-‘liṅgaparimāṇe’ccādi, liṅgaṁ itthipunnapuṁsakāni, parimāṇaṁ paricchedo, saṅkhyā ekattabahuttāni, tabbantopi saddatthoevāti liṅgādivantopi sarūpā byatiritto saddattho eva, uccattanīcattasāmaññampurodhāya pavattiyā uccanīcasaddehi paṭhamā hoteva, taṁyuttassāpi saddatthabhāvato ‘uccaṁ gharāni’tyādīnipi uccattaṁ guṇaṁ nimittaṁ katvā soyamityabhedasambandha gharesu vattantīti. Palambate ajjhāgacchatityādo ‘‘asaṅkhyehi sabbāsaṁ’’ti (2-119) lopavidhānasāmatthiyā pādīhyanatthakehipi paṭhamā siddhāyeva.",
  "anya-e0806n2:173": "38. Āmanta",
  "anya-e0806n2:174": "Abhimukhaṁ katvātiādinā yogārambhassa phalaṁ dasseti, nāmattheti saddatthe, padatoti āmantaṇādhikaatthamattappakāsakapadato, honti cettha…",
  "anya-e0806n2:175": "Siddhassābhimukhīkāra bhimukhībhāva (potthake), mattamāmantaṇaṁ siyā;",
  "anya-e0806n2:176": "Attho katābhimukho hi, kriyāyaṁ viniyujjate;",
  "anya-e0806n2:177": "Āmantaṇaṁ na vākyattho, padatova patītito;",
  "anya-e0806n2:178": "Natthevāmantaṇaṁ loke, vidhātabbena vatthunā;",
  "anya-e0806n2:179": "Taṁ yathā bhava rājeti, nippannattho bhaveti ca.",
  "anya-e0806n2:180": "Siddhassāti devadattattādinā siddhassa, atthoti devadattādi, kataṁ ābhimukhyaṁ samādhānaṁ yenāti viggaho, kriyāyaṁ viniyujjate gaccha bhuñjāti, āmantaṇaṁ natthi… idāni vidhīyamānattenāladdhasattikassābhimukhayitumasakkarūpattā, vidhātabbenāti nipphādetabbena.",
  "anya-e0806n2:181": "39. Chaṭṭhī",
  "anya-e0806n2:182": "Kiriyākārakeccādivuttiganthassa atthasaṁvaṇṇanaṁ kattumārabhate ‘ekāyaṁ sambandho nāme’ccādi, kiriyāya kārakehi ca nipphāditoti iminā sambandhassa kiriyākārakasambandha pubbakattamāha, tatoyevāyaṁ nākasmīkoti na yesaṁkesañci dvinnaṁ bhavati, visiṭṭhānaṁyeva tu dvinnaṁ bhavatītyatippasaṅgābhāvo, kiriyākārakasambandhapubbako hi kārakehi añño sassāmibhāvādiko sambandho, tathā ca vuttaṁ–",
  "anya-e0806n2:183": "‘‘Sambandho kārakehañño, kriyākārakapubbako;",
  "anya-e0806n2:184": "Sutāyamassutāyaṁvā, kriyāyaṁ so-bhidhīyateti.",
  "anya-e0806n2:185": "Tattha assutāyaṁ kiriyāyaṁ ‘rañño puriso’ccādo kiriyā kārakasambandhapubbako-ñño eva sassāmibhāvādiko sambandho patīyateti, ‘sarati rajjassa’tyādo tu suyyamāne kiriyāsadde, ettha pana santamapi kammaṁ vattumanicchitaṁ, visesanabhāvoyeva saraṇampati rajjassa paṭipādīyate’rajjasambandhisaraṇa’nti, kiriyākāraka sambandho hi sabbattha vatthuṭṭhitivasenevatthi, tannimitto ca sassāmi bhāvādi, tattha sassāmibhāvavivacchāyaṁ vijjamānopi kiriyākāraka sambandho na vattumicchito, yathā ‘anudarā kaññā’ti, so cāyaṁ sambandho sassāmibhāvajaññajanakabhāvā-vayavāvayavavibhāvādilakkhaṇo bahuvidhoti veditabbo, tattha sassāmisambandhe rañño puriso, jaññajanakasambandhe nigrodhassa bījaṁ, avayavāvayavisambandhe rukkhassa sākhā, idāni sambandhassetassa kiriyākārakasambandhasañjātattaṁ yathāyogamaññatrāpyavagamayituṁ kiñci udāharaṇamāha-‘tathā hi’ccādi, paripālanakiriyākato nesaṁ sambandhoti iminā paripālyaparipālanalakkhaṇo-yaṁ sambandhoti dasseti, sā ayampari pālanalakkhaṇā kiriyā sambandhamassedambhāvahetuṁ janayitvā nivattati, atthappakaraṇādinā tvimāya kiriyāyāyaṁ sambandhoti viseso vasīyate, na chaṭṭhiyā visesāvagamane sāmatthiyaṁ… tassā sabbatthekarūpattā, suyyamāne eva vā kiriyāsadde kārakabhāvassa hetuno vacanicchāyābhāve assedambhābhāvasaṅkhātasseva phalassa vattumicchitattā tatheva sambandho jāto chaṭṭhiyābhidhīyate ‘rajjassa saratī’ti, vuttaṁ hi–",
  "anya-e0806n2:186": "Janayitvāna sambandhaṁ, kriyā kāci nivattati;",
  "anya-e0806n2:187": "Suyyamāne kriyāsadde, sambandho jāyate kvacīti.",
  "anya-e0806n2:188": "Paripālayatīti purisamparipālayati, tato pālanādikā upakāra sabhāvā kiriyādvinnampi tesaṁ sambandhinī bhavati, raññā hi kāriyamānā taṁsambandhinīpurisavisayattāvapurisayoginītyubhinnampikiriyāsambhavati, tatoyevatassā ubhayasambandhiniyā kiriyāya sambhaveassedanti buddhiyā hetubhūtassa aññamaññāpekkhasabhāvassa sambandhassa bhāvato kiriyājanitattamassa, aññamaññāpekkhālakkhaṇo… sabbathā nirapekkhatte sambandhābhāvā, sambandhi buddhisabbhavassāti sambandhīsu rājapurisādīsu assedanti evampavattāya buddhiyā sabbhavassa. Paresaṁ viya ‘‘guṇe chaṭṭhī’’ti vacanantarābhāve ubhayatthapi (cettha) (yeva) (potthake) chaṭṭhippa- saṅgoti bodhetumāha-‘nanu ce’ccādi, saccanti yathā vuttaṁ codanamabbhupagamma codakampati yathāvuttaṁ sambandharūpaṁ tato-ññatrāpyupasaṁ haritvā tattha chaṭṭhippasaṅgaṁ codetumāha-‘devadatto’ccādi, atheva miccādināsatīpiaññamaññāpekkhālakkhaṇe sambandhe vacanicchāyevettha kāraṇanti codakādhippāyamatropanetvā tadeva visesato chaṭṭhiyā abhāve samupanetuṁ‘yajjevamihāpi’ccādikamāha, tattha athāti codakādhippāyappakāsanārambhe nipāto, evaṁ vattabbanti evaṁ yadipiccādinā vakkhamānanayena vattabbaṁ, paṭipādetabbatāyātyādinā idandīpeti ‘‘visessaṁ vidheyatāya na parādhīnanti appadhānabhāvato byatiriccate tato-ttaniṭṭhameva, na rūpantarambhajati‘purisasse’ti, visesanantu rājādikaṁ tadaṅgatāyānuvadiyamānamappadhānattā kārakarūpato byatiriccate, tato rūpantaraṁ bhajati ‘rañño’ti, tato byatireka lakkhaṇo sambandho hoti, ekassa sambandhittāsambhavā vatthuto dviṭṭho visesanagatattena patīyate tato chaṭṭhī visesanamevānudhāvati patītivisaye saddappavattī’’ti, yo hi vikappanaṁ visayo so saddānanti, atoyeva sambandho niyamena visesanabhedamanuvidadhāti… vatthuto dviṭṭhassāpi taggatattena patītiyā yathā bhātūnaṁ dhananti, nāvassambhātūnaṁ dhananticceva bhavati, tathā satyapi visessa bhede visesanagatameva bhedamanu(vidadhā)ti ‘devadattassa assā’ti, tadetaṁ sabbaṁ visesanagatattena sambandhapatītito-vakappīyate, visessagatattenāpi tappatītiyaṁ niyamena taggatabhedānuvidhānaṁ siyā visesanagatabhedānuvidhānamiva, dviṭṭhattantu vatthuto cattuno na virujjhate, vattupaṭibaddhameva ca dviṭṭhattaṁ manasikatvā taṁvādīhi dviṭṭho sambandhobhidhīyate, atoyevāyaṁ byatirekavibhatti (yāgamyate)… byatiriccamānavisesanabhūtasambandhigatabyatirekalakkhaṇasambandhābhi- dhānappavattitoti, nīlādivisesanantu paratthattenāppadhānampi na kārakabhāvato byatiriccati… nīlādisaddenuppalādidabbābhidhānato, yathā ‘nīlamuppalampassa, nīlenuppalena ṭhitaṁ, nīlassuppalassa gandho’ti, yadā tu na visessapavatti tadā byatiriccateva ‘nīlassa guṇassa uppalannissayo’ti kārakabhāvalakkhaṇā padhānabhāvā byatiriccate eva nīlādi, tato visesanamevānekappakāratāyāva tiṭṭhate, tato vise- sanaṁ kiñcideva kārakarūpato padhānabhāvā byatiriccateti visesana mattenāpi sesaṁ sabbaṁ tathā siyāti nāsaṅkanīyanti.",
  "anya-e0806n2:189": "Dvepīti rājapurisā dvepi, tatiye gehasaṅkhāte sambandhinī. Sahayuttampaṭicca evanti iminā purisassa appadhānattameva dīpeti, abhimatāti pāṇiniyānaṁ suttantarena abhimatā, yato chaṭṭhīya-mattano mate sambandhanissayā, tenāha- ‘sambandhamevi’ccādi, sambandho cettha mātu saraṇānamavaṭṭhānādikiriyānimittoti keci, aññe tu saraṇassa kiriyārūpattā kiriyantaramantareneva dabbena sambandhopapattimāhuyathā dvinnaṁ jatukato saṁsileso, jatuno tu kaṭṭhenāttanāyeva, na jatvantarakato saṁsilesoti. Paresaṁ tatiyatthe dutiyatthe ca kitakappayoge ññatrāpi (pañcamyatthe) sattamyatthe ca (‘‘chaṭṭhī cā’’) ti (2-6-20) dutiyā pañcamīnañcā’’ti (2-6-29) ca suttantarehi chaṭṭhītimatā, tassāpi vatticchātova sādhitabhāvaṁ dassetumāha-yathācetthātiādi, etthāpyādo udāharaṇadvaye suttantaramantarena sampadānattābhāvā sambandhavacanicchāyameva paresampi chaṭṭhī, tenāha-‘etthā’tiādi, bahulantīmassa atthaṁ dasseti ‘yathā dassana’nti, avisaṁvādakālokassatyādikaṁ kamme udāharaṇaṁ, pañcamyatthe pana vatticchātova sabbe tasanti daṇḍassātyādīni udāharaṇāni veditabbāni.",
  "anya-e0806n2:190": "40. Tulya",
  "anya-e0806n2:191": "Anabhimatāti ‘tulyatthehyatulopamāhi tatiyāññatarissa’nti (2-3-72) suttena tulopamāhi aññehi tulyatthehi yoge tatiyāya vidhīyamānattā pāṇiniyānaṁ anabhimatā, yasmā sadisā bhāvā tesaṁ nopamāti ‘ajjunassa tulā natthī’tyādikamuccate, tasmā evaṁ yathāvuttanayenāti tadevantīmassa attho veditabbo, tadevanti vā nipātasamudāyo yathāvuttanidassanattho, tulyesūti sadisesu, tathāvuttāti ajjunassatulānatthītyādinā tena pakārena vuttā.",
  "anya-e0806n2:192": "41. Ato",
  "anya-e0806n2:193": "Sutte ‘ato’ti vuttaṁ ‘akārantato’ti kathaṁ vuttīti āha ‘ato’tiādi, ādesā hontīti seso, yakārānaṁyeva siyuṁ… āeādesānamekavaṇṇattā, lope kateti okārassa lope kate, tanneti yathāvuttaṁ dhacādyappaṭikkhipati, paṭikkhepe kāraṇamāha-‘paralopassā’tiādi, kāraṇantaraṁ vattumārabhate ‘kiñcā’tiādi, niccamparalopova siyā, na pubbalopopi āgamappayogānukūlyenātipi sakkā vattunti āha-‘nacā’tiādi, niccamparalopoyevāti na ca sakkā mantunti sambandho, evaṁ santetyādinā tattha virodhamāha, atosambhavāti ādesākārato sambhavā, jhissākāravidhānaṁ ‘‘yosu jhissa pume’’ti (2-93) etadevapayojanantiādinā vuttappayojanābhāve kāraṇamāha-‘aniṭṭhattā’ti, anabhimatattāti attho, payojanābhāvānabhimatattameva dassesumāha-‘etadatthamevā’tiādi, imassāti ‘‘ato yonaṁ ṭāṭe’’tī massa suttassa, jhismātvevāti ‘jhismā’ iti etādisaṁ suttameva, jhismā yonaṁ ṭāṭetivāti ‘‘jhismā yonaṁ ṭāṭe’’ti suttaṁ vā, atoti ‘ato’ iti suttaṁ, tādisassapayogassāti aggā, agge iti payogassa.",
  "anya-e0806n2:194": "42. Nīnaṁ",
  "anya-e0806n2:195": "Yasmā ekameva rūpamudāhaṭaṁ, tasmā rūpārūpāni rūperūpānīti bhedo veditabbo, tena hi bahuvacane bahuvacanena (potthake) paṭhamādutiyāsu ‘aṭṭhīnī’ti ekameva rūpamudāhaṭanti dasseti.",
  "anya-e0806n2:196": "44. Sassāya",
  "anya-e0806n2:197": "Suñiti ñakāro kimatthoti āha-‘ñakāro’tiādi, asati hi ñakāre‘ñānubandho’ti ñakārena visesanena sukāro na visesī yeyya satiyeva tasmiṁ tena so visesīyeyya, tasmā ‘‘ñakānubandhādyantā’’ti sutte ‘ñakānubandhā’ti visesanaṁ visesanabhāvo attho payojanaṁ yassa so visesanattho, bahulaṁ vacanenānabhimatamanavasesaṁ vavatthāpīyatīti vuttiyaṁ ‘‘bhiyyo’’tyādikamupadiṭṭhanti dassetumupakkamate ‘sāmaññenā’tiādinā, chaṭṭhī bhavatīti (se)so, nanuca atthasaddenāññapadatthasamāse kathaṁ catutthyattho-vasīyatīti vuccate, catutthīekavacane attattha’nti ettha saddhammasavanādikamattanimittanti yo-ttho, so cattho-ñña padatthepi, tassā-ññapadatthabhūtassāpi attā attho payojanambhavati nimittabhāvenāti nātthabhedoti ta eta imavajjitānaṁ sabbādīnanti ta etaimasaddehi eva vajjitānamaññesaṁ sabbādīnaṁ, paṭisiddhesupi kassaci ādeso dissatīti dassetumāha‘tasaddassa cā’ti.",
  "anya-e0806n2:198": "45. Ghapa",
  "anya-e0806n2:199": "Itthiyā vadhuyāti pasaññānamī ūnamudāharaṇāni.",
  "anya-e0806n2:200": "46. Ssāvā",
  "anya-e0806n2:201": "Ghapasaññehīti idaṁ tetimāmūhi tīmassa aññapadatthasamāsena vā visesanaṁ daṭṭhabbaṁ, vuttiyaṁ katanti ādikaṁ kattādippakāsanatthaṁ kataṁ, tāyāti sabbattha vikappodāharaṇaṁ.",
  "anya-e0806n2:202": "47. Namhi",
  "anya-e0806n2:203": "‘‘Āgamā tagguṇībhūtā taggahaṇena gayhantī’’ti paribhāsā vacanametaṁ tattha tagguṇībhūtāti tasmiṁ āgamimhi guṇībhūtā, avayavavasena pacchā bhavanto amukhyabhūtā, taggahaṇenāti āgamiggahaṇena taggahaṇena gahaṇatoti āgamibhūtassa naṁ iccassa gahaṇena gahaṇato, ‘namhi vibhattimhi’ti tu vattabbaṁ, vipallāso vā ettha daṭṭhabbo.",
  "anya-e0806n2:204": "(49) Ikārassevavātiādinā vuttameva vivarati tissa iccādinā, tassa tissa, niddiṭṭhattāti tissa niddiṭṭhattā, ‘‘namhi ticatunnamitthiyaṁ tissa catassā’’ti (2-20) tissādeso ‘‘namhi nuka dvādīnaṁ sattarasanna’’nti (2-47) nuka, tissannaṁ.",
  "anya-e0806n2:205": "51. Suña",
  "anya-e0806n2:206": "Vibhattisutteti ‘‘dvedvekānekesvi’’(2-1) ccādisutte, ssananti bahuvacanena sahitamekavacanamāha, suttamidanti ‘‘suñsassā’’ti idaṁ suttaṁ, sutte pana satīti ‘‘suña sassā’’ti sutte sati.",
  "anya-e0806n2:207": "55. Ratyā",
  "anya-e0806n2:208": "Ratti ca ādi ca ratyādayo, tehi.",
  "anya-e0806n2:209": "56. Suhi",
  "anya-e0806n2:210": "Anukaraṇavasenāti anusadisaṁ karaṇaṁ vacanamanukaraṇaṁ.",
  "anya-e0806n2:211": "57. Ltu",
  "anya-e0806n2:212": "Tenāti yato ltuiti visesanattena vattumicchitassa paccayassa gahaṇaṁ, tenāti attho, paccayassa gahaṇā tadādigahaṇaṁ labbhate… ‘‘paccayaggahaṇe yato so vihito, tadādino gahaṇa’’nti ñāyā, visesanattena vattumicchitattā tadantaggahaṇaṁ… ‘‘vidhibbisesanantassā’’ti (1-13) vacanatoti manasi nidhāyāha- ‘yato’iccādi, so kriyattho ādi yassa so tadādi, so paccayo-nto yassa samudāyassa so tadanto, tādisassa tadā ditadantasamudāyavisesa(ssa) gahaṇaṁ, na tu tadantamattassetyattho, nanu ca ‘ltvī’ti visesanattena vattumicchite bhavatu ‘‘vidhibbisesanantassā’’ti tadantassa gahaṇaṁ, paccayaggahaṇena pana tadādino gahaṇaṁ kathaṁ siyā vacanābhāvātyāha-‘tadavinābhāvittā’ti, yato vihito, tena vinā na bhavati sīlenāti tadavinābhāvī, tassa bhāvo tasmā. ‘‘Paccayaggahaṇe yato so vihito tadādino gahaṇa’’nti ñāyassa yattha paccayaggahaṇaṁ tattha sādhāraṇattā ‘tadādino’ti vuttaṁ, tadādisamudāyassa gahaṇe panettha viseso na dissati… adhikattāti adhigatantāvāti (potthake) ādīsu visesadassanāsambhavā, ‘tuṁsmā lopo cicchāyaṁ te’’ tyatra (5-4) tu dissati viseso, vakkhatihi tattha ‘‘tuṁtāyetave bhāve bhavissati kriyāyaṁ tadatthāya’’nti (5-61) tuṁpaccayaṁ vakkhati’’ccādi.",
  "anya-e0806n2:213": "58. Ge",
  "anya-e0806n2:214": "Aityevavattabbanti ‘gea’ityeva vattabbanti vuttaṁ hoti, pakkhe dīghavidhānenevāti iminā akārādese kate pakkhe dīghavidhāneneva, aññatthacaritatthatāyāti ltvantādito aññattha bhopurisā bhopurisaiccādo jātipadatthanissayanena katatthatāya, parisa mattatthatāyāti vuttaṁ hoti, avassaṁ dīghabhāve kāraṇamāha ‘yadicākāro’iccādi, yadica ākāroti padacchedo.",
  "anya-e0806n2:215": "60. Ghabrahmā",
  "anya-e0806n2:216": "Ghaitisaññā ghasaññā tāsaṁ, kaññāsaññātiādīsu ghasaññānaṁ bahuttā bahuvacanena niddeso, gharūpassāti ghassāti ghasaddarūpassa, tathā bho brahmāti ettha tathāti iminā brahmātirūpassa niruttiyaṁ niddiṭṭhattāva ettha saṅgahitabhāvaṁ dasseti. Evaṁ vivarantīti tasmā sa sakhato gassa akāraākārā’’tiādinā evaṁ vivaranti, te hi aca āca ica īca ecāti dvande pubbasarānaṁ lopaṁ katvā ettupasilesaniddesaṁ vaṇṇenti, sāmaññavidhānanti ‘brahmakattuisi sakhato’ccevamavisesetvā sāmaññena kathanaṁ, kimatthanti kiṁ attho payojanaṁ yassa taṁ kimatthaṁ. Sāmaññavidhānaṁ kimatthampanevaṁ payojanāsaṅkāyaṁ payojanāsaṅkāvicāraṇaṁ manasi nidhāya ‘āgati gaṇoya’nti vuttattā āha– ‘atthato’ccādi, atthatoti sā matthiyato, anenāti‘āgatigaṇoya’nti iminā vacanena, idaṁ vuttaṁ hoti ‘āgatigaṇoyanti iminā tadākārasaṅkhātajātippadhānagaṇattappakāsanena yadi sambodhane ekārantākārantalābhīnaṁ kattu isi sakha muni bhadantādīnaṁ gahaṇaṁ payojanaṁ na siyā, aññathā anupapajjanaṁ siyāti evamaññathānupapattilakkhaṇasāmatthiyato sāmaññavidhāne payojanamāhe’’ti, soyanti iminā vuttiyaṁ ‘āgati gaṇoya’nti vuttaṁ vacanaṁ nidasseti.",
  "anya-e0806n2:217": "63. Ghossaṁ",
  "anya-e0806n2:218": "Ssañca ssāca ssāyoca añca tiñcāti itarītarayoge cattha samāso,ssaṁ ssā ssāyaṁ tiṁsu.",
  "anya-e0806n2:219": "64. Eka",
  "anya-e0806n2:220": "Ghoca oca gho ghāntaokārantā, natthi gho yesante agho, tesaṁ, sāmaññavidhānatoti kassaci liṅgassa aparāmāsā sāmaññena vidhānato, nādekavacanesūti nādīsu ekavacanesūti attho, hi hetumhi, yasmā kassaci evaṁ duṭṭhādhippāyo siyā, tasmā dutiyamudāharaṇanti attho, dutiyopi hetumhi, yasmā sabbesaṁ saṅgahaṇatthaṁ, tasmā na ca tathādhippetanti attho, sabbesamekavacanānaṁ saṅgahaṇābhāve suttānaṁ viracanappakāramāha-‘aññathā’tiādi, uparicātyādīsvayamadhippāyo ‘‘suttassa ‘aṁyosvaghona’nti viracitattā sāmaññene-kavacanesvaghassa narassattappatīti tappaṭisedhābhāvā’daṇḍi kula’nti rassattaṁ ‘sismiṁ napuṁsake’ti vidhisuttaṁ vadeyyā’’ti, okārantappaṭisedhanti ‘aghona’nti okārantappaṭisedhaṁ, ādesantaraṁ ‘‘gossā gasihinaṁ sugāvagavā’’tyādinā (2-67) karīyamānaṁ gāvādesādikaṁ, ettha pana napuṁsake ekavacanantaṁ daṇḍi kulanti vakkhamānattā nodāhaṭaṁ, yosu pana ‘‘yolopanisudīgho’’ti (2-88) adīghassāpi dīghavidhānasāmatthiyā paṭhamameva dīghassa rassābhāvekāva kathāti nodāhaṭaṁ, daṇḍīdaṇḍīni icceva tu bhavati, nossavāti pāṭho dissati, ettha vijjamāne ge pare okārantassa vā rassāpajjanadosampasaṅgato nossā’ti pāṭhena bhavitabbaṁ.",
  "anya-e0806n2:221": "67. Gossā",
  "anya-e0806n2:222": "Gāvena gavenāti karaṇepi samānaṁ, gāvassa gavassāti chaṭṭhiyāpi.",
  "anya-e0806n2:223": "69. Gavaṁ",
  "anya-e0806n2:224": "Senāti sutattā seiti vuttiyaṁ nimittaṁ parikappitaṁ.",
  "anya-e0806n2:225": "72. Gāvu",
  "anya-e0806n2:226": "Saddantarattena koci dosoti sambandho, ādisitabbā ādesā kātabbā.",
  "anya-e0806n2:227": "73. Yaṁ",
  "anya-e0806n2:228": "Pena pasaññāya yuttā īpī, paca so īcāti vāpī abhedaggahaṇena, aññassāti ikāra ukāraūkārassa.",
  "anya-e0806n2:229": "77. Smi",
  "anya-e0806n2:230": "Loke devadatto dattoti ekadesena samudāyavohāra dassanato sminotīmassa smiṁ vacanassātyayamattho dassitotyāha-‘smiti iminā’tiādi.",
  "anya-e0806n2:231": "81. Jhalā",
  "anya-e0806n2:232": "Brahmādīsu ‘ito kvaci sassa ṭānubandho’ti pāṭhāti sambandho, brahmādīsūti ‘‘ghabrahmādite’’ti (2-60) sutte vuttabrahmādīsu, pāṭhāti ‘ito’tyādino gaṇasuttassa pāṭhā, ṭānubandhoti iminā (eṭādesaṁ) niddisati.",
  "anya-e0806n2:233": "85. Kū",
  "anya-e0806n2:234": "So bhasmā anto yassa so tadanto samudāyo, tassa, ‘‘cānukaḍḍhitaṁ nottaratrānuvattatī’’ti viññūvacanaṁ, viduno vidūti kūpaccayantassa udāharaṇaṁ, viññuno viññūti ‘‘vito ñāto’’ti (5-39) sabbaññuno sabbaññūti ‘‘kammā’’ti (5-40).",
  "anya-e0806n2:235": "86. Lo",
  "anya-e0806n2:236": "Lopotveva siddhattāti vomuttapakkhe lopotīmināva siddhattā.",
  "anya-e0806n2:237": "87. Nano",
  "anya-e0806n2:238": "Amuyāti itthiyaṁ yādeso, nanotīmassidaṁ paccudāharaṇaṁ.",
  "anya-e0806n2:239": "88. Yolo",
  "anya-e0806n2:240": "Paṭhamādutiyāyonamekato udāharaṇāni aṭṭhī aṭṭhīniti, tānica yolopanilātisseva dassitāni, tathāyevāññānipi ñāyantīti.",
  "anya-e0806n2:241": "92. Ntassa",
  "anya-e0806n2:242": "Ṭamuttapakkhoti asantaṁ kubbantassāti ṭādesena muttapakkho,ntussacevanti pasiddhattāva ṭādesamuttapakkhaṁ upameti, ‘‘sañjātaṁ tārakāditvito’’ti (5-45) ito andhitā.",
  "anya-e0806n2:243": "93. Yosu",
  "anya-e0806n2:244": "Ṭādeso-tippasajjatīti kasmā vuttaṁ nanu tadantassa samudāyassa patte ‘‘chaṭṭhiyantassā’’ti (1-17) antasseva hoti, tathāsati nevātippasaṅgo, tasmā kasmātippasajjatīti vuttanti, saccaṁ, tathāpi ‘jhissā’ti vattuṁ sakkuṇeyyatte issāti vuttatta vuttanthi sāmatthiyato tadantassa ṭādeso-tippasajjatīti tathā vuttanti, nanu ‘jhissā’ti vuttepi sovātippasaṅgo tadavatthoyevāti saccaṁ, tathāpi yadi samudāyassa ṭādeso-bhimato siyā ‘tathā sati kiṁ jhaggahaṇena issatveva vadeyyāti nātippasajjatīti, jhaggahaṇe nāmante ikārasseva jhasaññattāti idaṁ pana visesanattena vattu manicchite yujjati.",
  "anya-e0806n2:245": "94. Vevo",
  "anya-e0806n2:246": "Sahacaritañāyassāti ‘‘taṁsahacaritā taggahaṇena gayhantī’’ti ñāyassa.",
  "anya-e0806n2:247": "95. Yomhi",
  "anya-e0806n2:248": "Hetukurusaddehi yosu iminā ṭādese ‘‘lopo’’tīminā yolope vā sampatte ‘‘paccayanissitaṁ bahiraṅga’’nti yolopato ‘‘pakatinissitamantaraṅga’’nti ‘‘antaraṅgabahiraṅgasu antaraṅgavidhi balavā’’ti paṭhamaṁ ṭādese nimittābhāvāva lopā bhāvoti dassetumāha-‘hetukurusaddehi’ccādi.",
  "anya-e0806n2:249": "99. Sabbā",
  "anya-e0806n2:250": "Nanu katarādayova sabbādisaddavacanīyā honti samāsenābhihitattā, na tu sabbasaddo saddasse (potthake) tyāha-‘avayavene’tyādi,yadipi ‘sabba saddo ādi yesa’nti avayavena viggaho, tathāpi samudāyovāssattho bhavati… yesantyanena samudāyassa parāmāsāti bhāvo, itīti hetumhi, ko bhavantānaṁ dvinnaṁ bahunnaṁ vā eko deva datto kaṭhādīhi vā atthe dvīhi bahūhi vā ekassa niddhāraṇe sati kimhā niddhāraṇe ratara ratamesu ṇādivuttiyaṁ ‘‘ekatthatāya’’nti (2-119) vibhattilope ‘‘rānubandhentasarādissā’’ti (4-132) antasarādilope kiṁsaddassa rūpasiddhīti dassetumāha katamā’tiādi, ubho aṁsā assāti atthe ‘‘ayubhadvitīhaṁse’’ti (4-49) aye‘‘saro lopo sare’’ti (1-26) saralope rūpasiddhīti āha-‘ubho aṁsā’iccādi, kāyaṁ vavatthā nāme tyāha-‘sābhidheyyā’tyādi, avadhiccādinā tassevātthaṁ vibhāveti, adhaṁso abhaṭṭhatā avadhibhāveyevāvaṭṭhānaṁ, sābhidheyyā pekkhāti ettha so sako abhidheyyo attho disādi sābhidheyyoti gahitoti āha-‘pubbādīna’ntiādi, sābhidheyyanti kammato parā apapubbā ‘ikkha=dassane’tīmasmā ‘‘kvacaṇa’’iti (5-41) aṇpaccaye sābhidheyyāpekkho, so vāvadhiniyamoti dassetumāha-‘tamapekkhati’ccādi, tatthādhippāyaṁ vivarati ‘tathāhi’ccādinā, ettha ca parādisaddābhidheyyo-ttho disādesādi pubbādisaddābhidheyyassātthassa disāya desādino vāvadhibhāvena niyamavasena pavattati, yo cāvadhibhāvo niyamavasena pavattati, socāvadhibhāvo niyamavasena pavatto pubbādisaddavacanīyaṁ disādesādi mapekkhatīti sābhidheyyāpekkhovadhiniyamoyeva vavatthāti vuccatītyayamadhippāyo, na tu abhidheyyāyanti asambhavā, asambhavameva dassento āha-‘yo hi’ccādi, kosallena nimittenāti kusala saddassa pavattinimittena kosallena, uttarākuravo uttarakurudīpa vāsino, deso vā, ‘nāññañca nāmappadhānā’’ti (2-136) aneneva saññāyaṁ sabbādikāriyassa nisiddhatte kimasaññāyaṁbhyanenetyāha ‘nāññañce’tyādi, kiñci pubbattādikamuddissa kesañci pubboparotyādikā atthānugatā saññā anvatthasaññā.",
  "anya-e0806n2:251": "104.Ti",
  "anya-e0806n2:252": "‘‘Vānekaññatthe’’ti (3-17) vikappānuvattanato ayuttattābhāvaṁ dasseti‘nayidamayutta’nti, yuttatā cāssa pāṭhe byabhicāra dassanatoti vattumāha-‘napuṁsake’ccādi, pāṭhānugatā hi suttaracanā, vikappānuvattiyā anapuṁsakamidameva vacanaṁ tassa kvaci byabhicāratte ñāpakanti vattumāha-‘tassa cā’tiādi, avassamevamettha attho gahetabbo, aññathā yathāvaṭṭhitapāṭhānukkamenātthaggahaṇe sati suttassa suttassā (potthake) mukhyattappatītito kathantamaññassa ñāpakaṁ bhaveyya, mukhyabhāve hi ñāpakatthaṁ na yujjeyya.",
  "anya-e0806n2:253": "108. Ate",
  "anya-e0806n2:254": "Nanu ca ‘‘lakkhaṇapaṭipadavuttesu paṭipadavuttasseva gahaṇa’’ntīmāya paribhāsāya lakkhaṇikassākārassa gahaṇaṁ na pappotītyāsaṅkiya paṭipādayamāha-‘rassākāre’ccādi, paribhāsāya cassāyamattho ‘‘lakkhīyateneneti lakkhaṇaṁ, sādhvasādhujānana hesuttā sutta sattha muccate, paṭigatampadaṁ paṭipadaṁ, uccāritamañjasetyattho, lakkhaṇañca paṭipadañca lakkhaṇapaṭipadāni, tehi vuttāni rūpāni lakkhaṇapaṭipadavuttāni, tesu, vuttasaddo paccekamparisamāpīyate ‘lakkhaṇavuttesu paṭipadavuttesū’ti, tatrāñcasā yamaniddiṭṭhaṁ, kevalaṁ lakkhaṇadassanenāsmiṁ lakkhaṇe satyavassamanena rūpena bhavitabbanti lakkhaṇena paṭipāditaṁ, taṁ lakkhaṇavuttamityuccate, yantvañjasā saddeneva paṭipāditaṁ, taṁ paṭipadavuttanti vuccate, tasmiṁ lakkhaṇavutte paṭipadavutte ca rūpe sati paṭipadavuttasseva gahaṇaṁ, netarasse’’ti, paṭipadavuttassevetyavadhāraṇena niyamarūpabhāssā paribhāsāyāvagamyate, so ca niyamo aniyamapubbake sandehe satyavatiṭṭhate, tasmā yatra lakkhaṇavuttameva kevalaṁ, na paṭipadavuttaṁ, tatra nāyaṁ paribhāsā vatiṭṭhate, yatrāpi paṭipadavuttameva kevalaṁ, na lakkhaṇavuttaṁ, sopyetissā avisayo, yatra dve rūpāni sambhavanti tatrevā yamparibhāsā sandehāpākaraṇamukhena pavattāti ñāyappattoyevā mattho imāya paribhāsāyānuvādyate, tathāhi sandehaṭhānesu yadyapyekarūpamevamabhinnamubhinnaṁ, tathāpi lakkhaṇavuttaṁ rūpaṁ lakkhaṇe nonnīyamānaṁ dhūmaggi viya jalabalākā viya cānu mānikaṁ, yantu paṭipada vuttaṁ rūpaṁ, taṁ paccakkhasiddhaṁ, paccakkhānumānesu ca paccakkhambalavantaraṁ pamāṇanti ato paṭipadavuttameva gayhatīti.",
  "anya-e0806n2:255": "110. Kvace",
  "anya-e0806n2:256": "Napuṁsakaliṅge ekārena na bhavitabbanti sambandho.",
  "anya-e0806n2:257": "114. Lopo",
  "anya-e0806n2:258": "Akārassantaraṅgatte kāraṇamāha-‘pakatinissitattā’ti, pakatiyā idaṁ pākataṁ ‘‘ṇo’’ti (4-34) ṇo, lopassa bahiraṅgatte kāraṇamāha-‘paccayanissitattā’ti, antaraṅgeccādinā ‘‘antaraṅgabahiraṅgesvantaraṅgavidhi balavā’’ti paribhāsamupalakkheti, aṅgasaddo-vayavavācī, ante saddo sattamyatthe, aṅge bhavamantaraṅgaṁ vibhatthyatthe-saṅkhyasamāso ‘‘eonama vaṇṇe’’ti (1-37) attaṁ rāgamo, aṅgato bahi bahiraṅgaṁ ‘‘payyapābahitiro purepacchā vā pañcamyā’’ti (3-5) asaṅkhyasamāso, atra cāntaraṅgaṁ bahiraṅganti nāṅgebhavamantaraṅgaṁ, apitvantaraṅganissitaṁ kāriyamantaraṅgaṁ, nāpyaṅgato bahibhūto samudāyo bahiraṅgaṁ, kintu bahiraṅganissitaṁ kāriyambahiraṅgaṁ yathā mañcanissitesu saddāyantesu ‘mañcā saddāyantī’tyuccate taṁ viyeti atoyevā saṅkhyasamāsepi liṅgavibhattivacanantarayogo ‘antaraṅgo antaraṅgā’ti, saṅketiko hyayamasaṅkhyasamāso, na pubbapadatthappadhāno, yathā-paccakkhassākkhanissitattāvabodhatthaṁ ‘akkhamakkhampati vattate’ti vicchāya-masaṅkhyasamāsepi kate paccakkha ñāṇassākkhanissitattañāpanatthaṁ saṅketavasena kato-yamasaṅkhya samāso, na pubbapadatthappadhānoti‘paccakkho paccakkhā’ti liṅgavibhatti vacanantarayogo, tathevāya-mantaraṅganissito-yaṁ samudāyanissitoti ñāpanatthaṁ saṅketavasena kato-yamasaṅkhyasamāsoti liṅgavibhattivacanantarayogo na virujjhate, athavā antaramaṅgamassa kāriyassātthīti ‘‘saddhāditva’’ (4-84) tathā bahiraṅganti, antaraṅgañca bahiraṅgañca antaraṅgabahiraṅgāni, tesvantaraṅgo balavāti. Antaraṅga kāriyassa balavattaṁ sādhetuṁ ‘sabbapaṭhamaṁ vidheyyattā’tiādi vuttaṁ, idampana antaraṅgakāriyassa balavabhāvasādhane kāraṇaṁ na hoti, antaraṅgattā balavabhāvoyeva hi sabbapaṭhamaṁ vidheyyatta kāraṇaṁ, tathā cāha-‘yo lopato akārassa paṭhamameva bhavane kāraṇamāha antaraṅgattā akārassā’ti, tasmā nāyaṁ pāṭho ghaṭate, antaraṅgabalavabhāvasādhanassa pana lokato icchitattā ayamevatthe pāṭho ghaṭate’’antaraṅgameva kāriyambalavaṁ loke tathādiṭṭhattā, tathā hi loko pātovā’’tyādi, loke tathādiṭṭhattāti antaraṅgabalavabhāvassa loke evaṁ vakkhamānanayena diṭṭhattā, athavā kenaci vidhurappaccayopanipātena kāraṇave kallena vā kadāci kattumasakkuṇeyyattepi antaraṅgassa avassaṁ vidheyyattaṁ dassetumāha sabbapaṭhamaṁ vidheyyattā’ti, satisambhaveti nimittassānupahatattā kāriyassa sambhave sati.",
  "anya-e0806n2:259": "116. Ye",
  "anya-e0806n2:260": "Ivaṇṇassāti vuttattāti ‘ye passivaṇṇassā’’ti ettha ivaṇṇassāti vuttattā.",
  "anya-e0806n2:261": "118. Asaṁ",
  "anya-e0806n2:262": "Liṅgavacanabhedepi byayarahitattā abyayavantaupasaṅganipātānaṁ pubbācariyasaññā, asatī saṅkhyā yesantyānyasaṅkhyānītyāha- ‘ekatte’ccādi, ekānekesūti vuttattā saṅkhyāvisese vidhīyamānāsyādayo kathamasaṅkhyehi uppajjitumussahante iccāsayenāha- ‘kathamasaṅkhyehi syādīnaṁ sambhavo’ti. Atha nissaṅkhyehi hotusyādīnamasambhavo uccaṁ rukkhassiccādotu saṅkhyāsambhave bhavitabbameva syādīhiccāha-‘saṅkhyāsambhaveve’ccādi. Vuttiganthassādhippāyaṁ vivarati ‘aññathe’ tyādinā, kimesamuppattiyampayojanaṁ yenāsaṅkhyehi taduppatti no-numīyate ccāsaṅkiyāha-‘tassañca satiya’ntyādi, asati hi syādīnamuppattiyamuccamādīnamasaṅkhyānampadattaṁ natthīti yo ādīsu padasmā paresaṁ tumhāmhasaddānaṁ savibhattīnaṁ vonoādikaṁ padanimittaṁ kāriyaṁ na siyāti ‘uccaṁ vo, uccaṁ no’tiādayo payogā na sijjhanti, sati tu syāduppattiyaṁ luttesupi tesu padattanipphattiyāyeva taduppattito padatte siddhe padalakkhaṇaṁ kāriyaṁ sijjhatevāti bhāvo. Parehi ettha ‘tassaṁ sālāya’nti vacanicchāyaṁ ‘tatra sālāya’nti yathā siyāti ‘‘abyayatvā syādino’’ti (pā, 2-4-82) abyayato parassitthiyamāppaccayassāpi lopo vihito, tenāha- ‘asaṅkhyehi’ccādi, tadayuttanti āppaccayassa lopavidhāna mayuttaṁtyattho. Atha kenātra āppaccayo vidhīyate yenāssāpi lopo-nusāsīyate ‘‘itthiyamatvā’’ti (3-26) ce netadatthi, itthiyamāppaccayassa vidhānato-saṅkhyānañcāliṅgattā, tasmā asaṅkhyehi āppaccayassa sambhavoyeva natthītyanatthakamāppaccayassa lopavacananti nānatthakaṁ itthiyanti (3-26) hi guṇippadhāno niddeso itthattavati āppaccayādayo vidhīyante ‘tassaṁ sālāya (micce tasmiṁ padatthe) tatre’ti asaṅkhyamidamitthattavati vattate, tasmā siyāye vetasmā āppaccayotyavassamāppaccayassa lopo vidheyyoti yo maññate, tampati āha-‘yadīpi’ccādi, visesābhidhānātyupagame vatta mānoyamasaṅkhyasamudāyo‘niddeso vattate’ti cobhayamikkhate, itthiyanti niddesassa guṇippadhānattaṁ sādhetuṁ ‘itthattavati hi āppaccayādayo’tiāha, tatretīmassāsaṅkhyassa sālāyaṁ vattanato āha- ‘itthattavati cā’ti, ayampasiddhirūpena na vattateti sambandho, yadi ayampasiddhirūpena vattate, kuto carahi itthattāvasāyotyāha- ‘itthattāvasāyo’ccādi. Idāni jinindabuddhivacanamānīya tassā yuttattamubbhāvayitumāha- ‘yopyāhi’ccādi, yadīpiccādi jinindabuddhivacanaṁ, tassāti itthattassa, padattho ca itthattaṁ siyāti yopyāheti sambandho, gammamānatthattā itisaddāppayogo, tassāyuttanti tassevaṁ vādino jinindabuddhino vacanamayuttaṁtyattho, kutoccāha- ‘evaṁ hi’ccādi, yadi itthattassa vākyatthatā itthippaccayanivattikatā, evaṁ sati sālāyamiccādisaddantarāpekkhā itthattappatīti tatretyādīsu siyāti attho, neva tathā patīyatīti bhāvo, vuttamevatthaṁ phuṭayitumāha- ‘tathāhi’ccādi, aviddasuayanti diṭṭhanto paññāso, aviddasu ayanti ubhayatrāpyatrekavacanasissa nivattiyā kataṁ yamekattaṁ, taṁ saddantarādyanapekkhameva patīyatetyattho, itthatta vuttinā sālādisaddena sāmānādhikaraṇyaṁ tatretyetassāti etāvatā āppaccayo uppajjatīti ca na sakkā vattunti dassento āha-‘samānādhikaraṇattampi’ccādi, samānādhikaraṇattampīti (itthi) vuttinā sālādisaddena sāmānādhikaraṇyampi, āppaccayādīnaṁ nāṅganti sambandho.",
  "anya-e0806n2:263": "119. Eka",
  "anya-e0806n2:264": "Evāti anuvattateeva, ekottho yassa pakatyādisamudāyassa so ekattho ‘assa cekatthasaddassa pavattinimittaṁ īyādi vidhānantyāha- ‘ekatthatā īyādividhāna’nti, īyādivuttiyanti vattanaṁ vutti īyādīnaṁ vutti, īyādividhāne satityattho, samāsatoti samāsitā, tenevāti ‘‘dissantaññepi paccayā’’ti (4-120) sutteneva.",
  "anya-e0806n2:265": "120. Pubba",
  "anya-e0806n2:266": "Yadā cātrādhisaddappayogo tadā teneva vibhatyatthassa vuttattā na sattamī payujjate, yadā sattamī, na tadādhisaddo, tenā sakapadeneva viggaho evaṁ dassanīyoti āha- ‘itthīsu kathā pavattā’ti, itthisaddato sattamībhavane kāraṇamāha- ‘taṁsamānādhikaraṇattā’ti, tena adhisaddena samānatthattāti attho.",
  "anya-e0806n2:267": "121. Nāto",
  "anya-e0806n2:268": "So ca amādeso, ādesassevāti aṁādesasseva, apañcamiyāti pañcamiṁ vajjetvā. Aññatra vidhīyamāno-yamamādeso pañcamiyampaṭisiddhattā pañcamiyā paṭisedhena sayampi paṭisiddho nāma hotītyāha ‘ādesassevāyaṁ paṭisedho’ti, lopapaṭisedhassa ‘nāto’ti pubbavākyena vuttassa ayampaṭisedho neti sambandho, atha kathamidamapañcamyātyamādesenevātisambandhati na lopa paṭisedhenāti paribhāsamāha-‘anantarassa vidhi vā hoti paṭisedho vā’ti, ettha antarasaddassānekatthattepīhāntarāḷavācīti na vijjate antarammajjhamassetyanantaro, antarāḷamattapaṭisedhe payojanaṁ natthītyantarāḷagatassa vidhino paṭisedhassa cābhāvānantarotyupa carīyate anantarā gāmātyādi viya, diṭṭhatte pana majjhassa na vijjate-ntara mesanti viggahe suttepyanantarassa vidhānantarassāpi diṭṭhattā dvinnamekopyanantarotyuccate, tenevānantarassāti paribhāsāyameka vacanaṁ, itisaddo idamatthe, iti imāya paribhāsāyādesenābhisambandhatītyattho, tenāti yathāvuttaparibhāsāya vasena, yena kāraṇenādesenābhisambandhati tenātyattho, alopoti lopa paṭisedho, sāmatthiyāladdhanti dvinnamatthānaṁ vidhānāya dve vākyāni bhavanti, tatra ‘nāto’tīdaṁ paṭisedhavidhāyakamekaṁ vākyaṁ, ‘amapañcamiyā’ti dutiyamamādesassa, tatrāpañcamiyātyādesenevāti sambandhati, vuttavidhānā na lopapaṭisedhena, tathāsatyamapañcamiyātidaṁ vākyaṁ yadi na visesatthamālambate tamantarenānupapattito-ññathā kintyanenātthabalena laddhanti attho, alopoti jotetīti sambandho, vākyabhedena vivaraṇaṁ kataṁ, na ekavākyattenāti byatireko ekavākyatāyañhi kāriya dvayassapi pañcamiyampaṭisedho siyā ‘pañcamiṁ vajjetvā taṁ kāriyadvayaṁ veditabba’nti, yadipi siddhāti sambandho, yena nāppattiyātyanena ‘‘yena nāppatte vidhirārabbhate, tassa bādhanambhavatī’’ti mamparibhāsamupalakkheti, kimatthamihāyaṁ paribhāsā paṭhyate iha satthe-pavādā ussagge bādhanteti niyamo, tatra cussaggā duvidhā niyatappattayo aniyatappattayo ceti, ye sabbatthāpavādavisayampavisanti, te niyatappattayo vuccante, ye kvacidevāpavādavisayamavagāhante, te aniyatappattayo vuccante, evaṁ duvidhesussaggesu ye-niyatappattayo, tesameva bādhanamicchīyate, na niyatikānaṁ, tena tappadassanatthamayamparibhāsā paṭhyateti, yenetyussaggassa niddeso, neti paṭisedhavācī nipāto, appatte asamphuṭṭhe visaye ityajjhāhāriyaṁ, yena ussaggena nāppatte patteeva samphuṭṭheeva visayetyattho… ‘dve paṭisedhā pākatamatthaṁ gamentī’ti katvā, vidhīyatīti, paṭisedho vidhānañca, ārabbhate vidhī",
  "anya-e0806n2:269": "Yate paṭhyatetyattho, anenāpavādavidhindasseti, tasseti ādoyeneti niddiṭṭhassaussaggassabādhanambhavatyapavādena, yena tvappatte visaye ārabbhate tassa bādhanaṁ na bhavatītyattho, kutoti ce anavakāsattā, tathāhi yadi ussaggena sabbo visayo gahito siyā, ko-pavādassaañño visayo siyā, tasmā anavakāsattā (na) apa (vāde) pana tassa bādhanambhavatītyavaseyaṁ, yena tussaggena koci devāpavādavisayo-nuppattosiyā, nasabbo, tampati sāvakā sattā tambādhateti vuttaṁ hoti, ‘pañcapūlimānaye’tyatra pañcannaṁ pūlānaṁ samāhāroti visesanasamāso ‘‘nadāditovī’’ (3-27) samāharaṇaṁ samāhāroti samāhārassapi bhāvarūpattā āha ‘bhāvappadhānattepī’ti, guṇabhūtadabbāni pūlāni.",
  "anya-e0806n2:270": "125. Ima",
  "anya-e0806n2:271": "Sutte anitthiyanti kimatthiya (manena) paṭisedhavacanena, yato imassetvevānitthiliṅgena niddesoti manasikatvā āha-nāmaggahaṇe’iccādi, ‘‘nāmaggahaṇe liṅgavisiṭṭhassāpi gahaṇa’’nti paribhāsāyaṁ, tattha liṅgena sutte niddiṭṭhato aññena kenaci visiṭṭhaṁ nāmaṁ liṅgavisiṭṭhaṁ, tassa, yattha saddasāmaññasannissayanaṁ, tattha nāmaggahaṇe satiliṅgavisiṭṭhassāpi gahaṇaṁ hoti… sāmaññe sabbavisesānuppave satotyadhippāyo, idamevāti anitthiyanti vacanameva, ñāpakanti patti pubbako paṭisedho, so itthiyampattiyaṁ sati anitthiyanti kato siyāti anitthiyanti paṭisedhavacanamevemaṁ paribhāsaṁ ñāpetīti attho, iminā imissā paribhāsāya sāmatthiyaladdhataṁ dasseti.",
  "anya-e0806n2:272": "127. Simha",
  "anya-e0806n2:273": "Anapuṁsakassāti pariyudāsoti anapuṁsakassāti ettha nañsaddassa pariyudāso-tthotyattho.",
  "anya-e0806n2:274": "129. Massā",
  "anya-e0806n2:275": "Tannetiādinā katthaci paribhāsāvatiraniccāti sūceti.",
  "anya-e0806n2:276": "130. Kevā",
  "anya-e0806n2:277": "Hotu sito-ññatrake sati sādeso, simhi tu kappaccayā paṭhamameva kato massa sādesoti tappaccaye sati ‘kevā’ti kiṁ sāmaññena sādesavidhānene tyāsaṅkiya suttassa sāmañña vidhāne phalaṁ dassetuṁ ‘kenekatthatāyaṁ’tyādimāha, kenekatthatāyanti kappaccayena saha ṇādivuttiyaṁ, pubbabhāgassāti asubhāgassa padattābhāvāti ‘‘ekatthatāyā’’ti (2-119) vibhattiyā padattasādhikāyāpagamena padattābhāvā, padasaṅkhāranibandhanoti pada siddhi hetuko, ‘‘nimittābhāve nemittikassāpyabhāvo’’ti ñāyassāyamattho ‘‘nimittaṁ kāraṇaṁ hetūtyanatthantaraṁ, nimittassa abhāvo nimittābhāvo, tasmiṁ nimittābhāve hetuvināsetyattho, nimittā āgato nemittiko, phalabhūto dhammo, nimitte bhāvo vā nemittiko, nimittassābhāve taṁ hetuto pavattassa nemittikassa phalassāpyabhāvo bhavatī’’ti, tathāhi chattanimittachāyā chattāpāyena bhavati, padīpanimittadassanaṁ padīpāpāye na bhāti, tathehāpi nimittato pavattānaṁ nimittābhāve abhāvoyeva yutti māti maññate, aññatracāti sito aññatra ca.",
  "anya-e0806n2:278": "131. Tata",
  "anya-e0806n2:279": "Tyaetānaṁ takārassa pariccāgāya ‘tatassā’ti vuttaṁ.",
  "anya-e0806n2:280": "132. Ṭasa",
  "anya-e0806n2:281": "Imissāyātyādīsu ‘‘ssaṁ ssā ssāye’’tyādinā (2-52) i, ‘‘tadādesā te viya hontī’’ti paribhāsato sādyādesīnaṁ gahaṇāssāyādesādīnaṁ gahaṇasambhavepi kiṁ ssāyādiggahaṇe na suttagurukaraṇene tyāsaṅkiya‘ssāyādiggahaṇa’miccādi, vutti gantho vuttoti dassetumāha-‘nanu ce’tyādi, ṭasasmādikaṁ ‘ṭasasmāsminnannāsvimassa cā’ti vattabbaṁ, namādīnampi vidhiggahaṇāya nādīnampaviggahāya (potthake), tassā",
  "anya-e0806n2:282": "Desino ādeso tadādeso, tassa, tassa ādesino gahaṇaṁ taggahaṇaṁ, tena.",
  "anya-e0806n2:283": "134. Duti",
  "anya-e0806n2:284": "Aññathāti guruniddesamakatvā aññena lahuppakārena niddisane sati, ekavibhattiniddiṭṭhattāti‘dutiyāyossā’ti ekavibhattiyā niddiṭṭhattā, aññathātiādinā nekadesotivacanapariyantenetena ‘na tvekavibhattiyuttāna’nti paribhāsekadesassa adhippāyo pakāsitoti ñātabbaṁ, etadevānuvattatītyanena tu ‘‘ekayoga niddiṭṭhānampekadeso-nuvattate’’tīmassa, ekavibhattiyuttānaṁ ekadeso nānuvattateti yojanā paribhāsāyaṁ, ñāpetīti pubbe viya sāmatthiyena ñāpeti.",
  "anya-e0806n2:285": "139. Nāññaṁ",
  "anya-e0806n2:286": "Appadhānappaṭisedhato sabbādīnaṁ tadantavidhinā bhavitabbaṁ, aññathā hi sabbādiggahaṇe ko pasaṅgo piyasabbādīnaṁ, yato appadhānappaṭisedho, karīyate tena paramasabbeiccādi hotīti dassetumāha-‘appadhānappaṭisedho’iccādi.",
  "anya-e0806n2:287": "140. Tati",
  "anya-e0806n2:288": "Yatthāti yasmiṁ kattari karaṇe vā, kattari tatiyāsiddhimāha-‘karoti’ccādi, karotimhi karadhātumhi gammamāne, māsena katāti pāṭhena bhavitabbaṁ… māsena katānaṁ pubbānanti vattabbattā, pubbabhāveti pubbabhavane māsassa karaṇattaṁ, ettha tu māsena karaṇabhūtena pubbabhūtānanti attho, tenevetthāpi bhavantīti pāṭhena bhavitabbaṁ.",
  "anya-e0806n2:289": "141. Cattha",
  "anya-e0806n2:290": "Cassa attho cattho, soyevāti ettha samāsassa parāmāso, cattho ettha sambhavati kintu sabbādi na catthasamāsavisayoti pāṭhena bhavitabbaṁ.",
  "anya-e0806n2:291": "144. Manā",
  "anya-e0806n2:292": "Kiṁ bahulaṁvidhānā ‘vuddhyabhāvo’ otthābhāvo (pañcikāyaṁ) ti pāṭhena payojanaṁ yene tadatthameva ‘‘sumedhādīnamavuddhi ce’’ti gaṇapāṭho kato, hemasaddena hemamayāni gahitānyabhedenatyāha- ‘hemamayānī’ti, kappana saddena sīsālaṅkārajālāni gayhanti, tāniyeva vāsasāni paṭā taṁsarikkhatāya, sakatthepi yathāgamambhavantīti sambandho, bāṇādīsu abhidheyyesu manādīsu na paṭṭhīyantīti yojanā, bāṇādīsuti bāṇa saddakkhayādīsu, ahasaddassa manādikāriyāsambhavā ahasaddo manādīsu na daṭṭhabbo, rahasīti nipātattā ikārassa ca asabbhavā rahasaddo ca manādīsu na daṭṭhabboti sajjhāhāro sambandho veditabbo, ikārassa kaccāyane smino karīyamānassa ikārādesassa ca, rahatisaddassa nipātattaṁ sabhāvato pakāsetuṁ ‘rahasītyādi’māha, rahosaddeti ettha rahasaddoti pāṭho-vagantabbo, tenāti yena ahasaddassa manādikāriyāsambhavo rahasītica nipāto, tena, ihamanādīsu.",
  "anya-e0806n2:293": "146. Bhava",
  "anya-e0806n2:294": "Geti gasaññe pare, kuto-nuiccādo bho’iti bahuvacananto nipāto, tathāsati ‘tayojanā’ti yujjati, tañca nipātattaṁ samatthetīti nipātamatteti dassetumāha- ‘bahutte’ccādi.",
  "anya-e0806n2:295": "148. Ntassaṁ",
  "anya-e0806n2:296": "Sattamyantaṁ bhavatīti seso, nanucantassāti vutte ntantuppaccayovāvasīyati, na tadantavidhīti ntantuppaccayova nāvasīyati, tadantavidhipīti pāṭhena bhavitabbaṁ āha- ‘ntappaccaya sseve’ccādi, sutattāti sotaviññāṇena gahitattā paccakkhattāti vuttaṁ hoti, anumitassa ‘‘vidhibbisesanantassā’’ti (1-26) liṅgato tadantasaṅkhāta atthadassanasaṅkhātaanumānaññāṇena viññātassāti attho.",
  "anya-e0806n2:297": "154. Rāja",
  "anya-e0806n2:298": "Daḷho dhammo dhanu assa daḷhadhammā. Rājādīsvimappaccaye paṭhite",
  "anya-e0806n2:299": "Tadanto paccayaggahaṇa paribhāsāya gayhatī tyāha- ‘iminā iccādi.",
  "anya-e0806n2:300": "162. Ltu",
  "anya-e0806n2:301": "Paccayaiccādinā ‘‘paccayaggahaṇe yasmā so vihito tadādino tadantassa ca gahaṇa’’nti ñāyaṁ dasseti, tattha yato vihito taṁ vinā na bhavati paccayotyanena ñāyena pattoyevāttho ākhyāyate ‘paccayaggahaṇe yasmā so vihito, tadādino gahaṇa’nti, ‘‘vidhibbisesanantasse’’ti tadantaggahaṇaṁtyākhyāyate ‘tadantassa ca gahaṇa’nti, so pakativiseso ādi yassa samudāyassa so tadādi, so paccayo-nte yassa samudāyassa so tadanto, tādisassa tadāditadantasamudāyavisesassa gahaṇaṁ, na tu tadantamattassetyattho, iha tu tadantaggahaṇamevānurūpanti’ dassetumāha-‘‘kattari ltuṇakā’’ti iminā tyādi, tadāditadanta samudāyassa tu gahaṇe phalaṁ ‘byajigisī’tiādīsu daṭṭhabbaṁ, tañca ‘‘tuṁsmā lopocicchāyaṁ te’’ti (5-4) sutte sayameva vakkhati.",
  "anya-e0806n2:302": "165. Salo",
  "anya-e0806n2:303": "Kaccāyane ‘‘sakamandhātādīnañce’’ti (2-3-44) suttitaṁ, sopi ltvantoyevātyabhimatasiddhīti dassetuṁ vuttiyamudāhaṭaṁtyāha- ‘sakamandhātu’iccādi, ltvanto mandhātusaddo atthīti ‘sakamandhātu’ saddopi ltvantoti sajjhāhāro padasambandho daṭṭhabbo, tatopīti na kevalaṁ kattutova, mandhātusaddassa ltvantataṁ sādhetvā sakamandhātusaddampaṭipādetuṁ ‘sabbesa’ntiādimāha.",
  "anya-e0806n2:304": "169. Ṭapa",
  "anya-e0806n2:305": "Saṅkhyāsaddo yadīpi saṅkhyāne vattate, tathāpi saṅkhyānadvārenidhasaṅkhyeyye vattatītyāha-‘cuddasahi saṅkhyāhī’ti pāṭhena bhavitabbaṁ, cuddasasaddavacanīyāva pañcādisaṅkhyā, yato saṅkhyāsaddo neha pariggahitoti.",
  "anya-e0806n2:306": "175. Divā",
  "anya-e0806n2:307": "Divasato smino ṭimhi pubbasaralope divi.",
  "anya-e0806n2:308": "181. Yonaṁ",
  "anya-e0806n2:309": "Dutiyāggahaṇenāti ‘dutiyāyossa ne vā’tyevaṁ sutta racanāyaṁ dutiyāggahaṇena.",
  "anya-e0806n2:310": "185. Nāmhi",
  "anya-e0806n2:311": "Enādesassāsambhavāti nāssa smādesattā.",
  "anya-e0806n2:312": "187. Gassaṁ",
  "anya-e0806n2:313": "Ubhayavikappoti samāsāsamāsapakkhadvayavidhānaṁ, kaccāyanavutti kārassa vippaṭipattimāvīkattumāha-‘kaccāyane’ccādi, itthipumannapuṁsaka samūhoti etthāyantesaṁ sādhanakkamo ‘dvandachaṭṭhīhi samāse itthipumanapuṁsakasamūho’ti ṭhite ‘‘samāse ca vibhāsā’’ti (2-2-35) pumantassa amādese ‘‘vaggantaṁ vā vagge’’ti (1-42) niggahītassa vagganto.",
  "anya-e0806n2:314": "192. Puma",
  "anya-e0806n2:315": "Kammādittā enassāpi abhāvapakkheti ‘‘nā sse no’’ti (2-80) kammādito nāssa enādesakaraṇato vuttaṁ.",
  "anya-e0806n2:316": "197. Ime",
  "anya-e0806n2:317": "Ādeso kathanaṁ, anvādeso-nukathanamiccāha-‘anvādeso kathitānukathana’mīti, kathitassānukathanaṁ kathitānukathanaṁ, anena ca neha pacchā uccāraṇamattamanvādeso, kiñcarahi ekassābhidheyyassa pubbasaddena paṭipāditassa dutiyampatipādanamanvādesoti vadati, teneha na bhavati ‘devadattaṁ bhojaya, imañca yaññadatta’nti, kenaci visesantarayogena kathitassānukathanaṁ anvādesoti sambandho. Kathampana visesantarayogo gamyateccāha- ‘sāmatthiyā’ti, kenaci visesenāyoge vuttasseva punabbacanānupapajjanaṁ sāmatthiyaṁ, tenevāha- ‘aññathe’ccādi.",
  "anya-e0806n2:318": "198. Kissa",
  "anya-e0806n2:319": "Navirujjhatīti iminā ‘‘itthiyamatvā’’ti (3-26) sāmaññena vidhānato syādyantamajjhepi itthiyampaccayo navirujjhatīti vadati.",
  "anya-e0806n2:320": "204. Namhi",
  "anya-e0806n2:321": "Nanu yathākkamaṁ naṁvibhattikkamenāpi sambhavati, tathāsati ‘dvinnaṁ saddānaṁ dveādesā kamene’cceva kasmā vuttaṁ tyāsaṅkiyāha ‘na naṁvibhattikkamenāpī’ti. Kāraṇamāha- ‘tassānapekkhitattā’ti, iminā nissayakaraṇamekā satthiyā yuttīti dasseti, apekkhite kathaṁ bhaveyyā tyāha- ‘yadi hi’ccādi, apekkhiti yathākkamaṁ, evamaññate ‘‘kiñcāpi jātiniddesena dvepi naṁ rūpāni gayhanti, tathāpi ‘ticatunna’nti viya byattiniddesova yathākkamopakārīyamānāna, manudesassa tathā viññayamānattāti naṁsuicceva vadeyya, na tathā vuttaṁ, tato-vasīyate ‘na yathākkamametthāpekkhita’nti.",
  "anya-e0806n2:322": "205. Nta",
  "anya-e0806n2:323": "Nanu ntantūnanti tadantā gayhanti paccayaggahaṇaparibhāsāya, tathā sati kāriyittena tadantāva gayhanti kathaṁ ntantūyevā tyāsaṅkiyāha- teyeve’ccādi, paccakkhatāyāti sutathāya-pañcikā sutattā, balavattā teyeva kāriyittena gayhantīti sambandho, na tadantā, dubbalāti byatirekaṁ vatvā dubbalatte kāraṇamāha- ‘anumitattā’ti, anumitattaṁ sādhetumāha- ‘anumitāhi’ccādi, bhavibhattīnanti pāṭho yutta taro, tassa antādese akāreti sambandho.",
  "anya-e0806n2:324": "219. Yomhi",
  "anya-e0806n2:325": "Yomhīti sattamyantajātiniddesā labbhamānatthavasena ‘pacceka’nti vuttiyaṁ vuttaṁ, tenevāha pañcikāyaṁ- ‘kathamidamavasīyate yomhīti niddesā’ti, tassadāni atthampakāsetuṁ ‘paccekanti ekekasmi’ntiādi vuttaṁ. Ekekasmiṁ yomhi dvinnaṁ ādesānaṁ sambhavā ādesīnampi bahuttasambhavoti sutte ‘dvinna’nti bahuvacananiddeso, vuttiyampana paccekaṁ yomhi paccekaṁ dvisaddasambhavā ‘dvissā’ti vuttaṁ, dutiyāyampi duve dve.",
  "anya-e0806n2:326": "228. Nāsmā",
  "anya-e0806n2:327": "Pakatavasenāti tumhāmhānamādesānamadhikatavasena, kamamanatikkamma na bhavantīti sambandho.",
  "anya-e0806n2:328": "230. Caṁvā",
  "anya-e0806n2:329": "Kaccāyanācariyo tumhāmhehi parāya catutthī chaṭṭhī savibhattiyā ‘‘sassaṁ’’ti (2-3-3) suttena amādesaṁ vidhāya ‘tumhaṁ amha’nti bahuvacanarūpāni sādheti… ekasmimpi attani guruādike ca gārava vasena bahuvacanarūpadassanatoti dassetumāha-tumhaṁ amha’ntiādi, tassāyuttattā ‘tamayutta’nti vatvā ayuttataṁ sādheti ‘evaṁ hi’ccādinā, imasmimpana satthe ekasmimpi sabbathā bahuvacana rūpasādhanakkamaṁ dassetuṁ ‘idha panā’tiādimāraddhaṁ.",
  "anya-e0806n2:330": "232. Apā",
  "anya-e0806n2:331": "Nenāti nakārena, padasaññāvidhāya kavacanābhāvepīti pāṇini yānamiva syādityādyantānaṁ padasaññāvidhāyakassa suttassa abhāvepi, anvatthavasena padanti gayhamāne atippasaṅgopi siyāti āha-‘ruḷhiyāvātippasaṅgā bhāvo’ti, ākhyātaṁ sābyayakāraka visesanaṁ vākyanti keci, ekākhyātikaṁ vākyantyapare, taṁ sabbaṁ ekato saṅgahetvā ‘padasamūho vākya’nti vuttikārena vuttanti dassetumāha- ‘sābyaye’ccādi, ākhyātaṁ tyādyantamāhu, abyayamasaṅkhyaṁ, ākhyātaṁ sābyayaṁ sakārakaṁ savisesanañca vākyesaññaṁ bhavatītyattho, visesananti kārakavisesanassa kiriyā visesanassa ca sāmaññena gahaṇaṁ, sābyayaṁ-saddhiṁ vacati, sakārakaṁ odanaṁ pacati devadatto pacati, sakārakavisesanaṁ-muduṁ visadamodanampacati, dassanīyo devadatto pacati, sakiriyāvisesanaṁ- muduṁ pacati, mandaṁ pacati, padasamūho vākyanti vutte ayampi adhippāyavisesovasīyatīti vattumāha-vattu’miccādi, yatheccādinā anekākhyāti kampi guṇappadhānabhāve nopakārato vākyamekambhavati… pada samūho vākyanti vuttattāti vadati, yathā vākyanānattanti sambandho. Ihāpīti vattumicchitatthetyādopi.",
  "anya-e0806n2:332": "233. Yonaṁ",
  "anya-e0806n2:333": "Higgahaṇe pañcamīhissāpi gahaṇambhaveyyāti sutte ‘apañcamyā’ti vuttaṁ, tumhehi puññaṁ pasutaṁ anappakanti gāthāpāde tumhehitiādisū tattā na voādeso, tumhe tiṭṭhatha nagareti pubbavākyato vākyantarattā ekavākyatā natthi, tumhe viya diya dissanti amhe viya dissantīti viggayha ‘disa-pekkhaṇe’ iccasmā ‘‘samānaññabhavantayādi tūpamānā disā kamme rīrikkhakā’’ti (5-43) kappaccaye ‘‘nate kānubandhanāgamesū’’ti (5-85) ettābhāve ‘‘syādisyādinekattha’’nti (3-1) samāse ca ‘ekatthatāyaṁ’’ti (2-119) vibhattilope ca ‘‘sabbādīnamā’’ti (3-86) ā ‘tumhādisāna’miccādi.",
  "anya-e0806n2:334": "235. Anvā",
  "anya-e0806n2:335": "Pacchā ādeso anvādesoti gahite kathitānukathananti kathaṁ ñāyatīti āha- ‘pacchā kathanañca kathitāpekkhanti katvā’ti.",
  "anya-e0806n2:336": "236. Sapu",
  "anya-e0806n2:337": "Saha vijjamāno pubbo yassa so sapubbo.",
  "anya-e0806n2:338": "237. Naca",
  "anya-e0806n2:339": "Aparamparayogappatipatyatthanti ‘gāmanagarānaṁ cenā’tiādinā vuttassa paramparayogassa aggahaṇatthaṁ.",
  "anya-e0806n2:340": "240. Nasā",
  "anya-e0806n2:341": "Jaṭā assa atthīti jaṭilo, sova jaṭilako, jaṭilakāti ekatthe nidassitavisesavacanaṁ, māṇavakāti viya na sāmaññavacanaṁ, asatte sampatteti idaṁ ‘‘āmantaṇaṁ pubbamasantaṁ vā’’ti (2-239) suttassa sāmaññatā vuttaṁ, sāmaññavacanassa paṭisedhoti iminā visesavacane jaṭilakaiccatra ‘āmantaṇaṁ pubbamasantaṁ vā’’tīmassa pattindasseti, devadattādisāmaññavacaneti devadatto devadattasaddo ādi yassa, tañca taṁ sāmaññavacanañca, tasmiṁ devadattādisāmaññavacane māṇavake māṇavakasadde parabhūte sati, ubhinnampi asatteti iminā idaṁ dīpeti ‘‘devadattāti visesavacanattā paṭisedhābhāvā pubbaparānamubhinnampi ‘‘āmantaṇaṁ pubbamasantaṁ vā’’tīdaṁ pappotī’’ti.",
  "anya-e0806n2:342": "Iti moggallānapañcikāṭīkāyaṁ sāratthavilāsiniyaṁ",
  "anya-e0806n2:343": "Dutiyakaṇḍavaṇṇanā niṭṭhitā."
}