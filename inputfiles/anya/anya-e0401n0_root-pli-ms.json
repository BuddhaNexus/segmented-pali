{
  "anya-e0401n0:0": " Namo tassa bhagavato arahato sammāsambuddhassa",
  "anya-e0401n0:1": "Anudīpanīpāṭha",
  "anya-e0401n0:2": "1. Cittasaṅgahaanudīpanā",
  "anya-e0401n0:3": "Anantaññāṇaṁ natvāna, lokālokakaraṁ jinaṁ;",
  "anya-e0401n0:4": "Karissāmi paramattha-dīpaniyā nudīpaniṁ.",
  "anya-e0401n0:5": "[Tattha, lokālokakaranti dasasahassilokadhātuyaṁ catussaccadhammadesanālokakārakaṁ. Paramatthadīpanīti ettha attho duvidho padhānatthoca pariyāyatthoca. Tattha padhānattho paramatthonāma, padhānatthotica padavākyānaṁ mukhyattho ujukattho. Pariyāyatthopi koci, yuttarūpo attho paramattho yeva. Paramatthaṁdīpetipakāsetītiparamatthadīpanī]. Taṁpara matthadīpaniṁkarontoācariyo pathamaṁtāva buddhassabhagavato paṇāmaṁkaroti ‘‘udayāyassā’’tiādinā.",
  "anya-e0401n0:6": "Tattha ‘‘udayā’’ti udayatouggamanato. ‘‘Yassā’’ti yassa sabbaññubuddhamahāsūrassa. ‘‘Ekassā’’ti adutīyassa, asadi sassavā . ‘‘Saddhammaraṁsijālino’’ti etthasaddhammotisatthusā sanadhammovuccati. Tatthaca caturāsītisahassadhammakkhandhasaṅkhāto desanāsaddhammoidhādhippeto. Saddhammasaṅkhātaṁraṁsijālaṁassa atthīti saddhammaraṁsijālī. Tassasaddhammaraṁsijālino. ‘‘Pabujjhiṁsū’’ti vikasiṁsu, catussaccaññāṇavikāsaṁtaññāṇasamphullaṁ pāpuṇiṁsu. ‘‘Janambujā’’ti janasaṅkhātāambujā. Tatthajanānāma idhabodhaneyyasattā adhippetā, yesabbaññudesanaṁ sutvā catussacca dhammaṁ bujjhissanti. Ambujātipadumā. ‘‘Jātikkhettemahāsareti’’ jātikkhetta saṅkhāte janambujamahāsare. Tattha jātikkhettaṁ nāmadasasahassa cakkavāḷaṁ, yaṁ ekaṁ buddhakkhettanti vuccati. Yattha ca mahābodhisattānaṁ buddhabhāvatthāya pathamamahābhinīhārakālādīsu ekappahārenapathavikampanādīnipavattanti. Yatthacavasantādevabrahmāno buddhaparisāhonti. Jātikkhettemahāsareyassa ekassa saddhammaraṁsijālino mahāsūrassa udayā tasmiṁ jātikkhette mahāsare janambujāpabujjhiṁsūtiyojanā.",
  "anya-e0401n0:7": "‘‘Taṁ mahāsūra’’nti sabbaññubuddhamahāsūriyamaṇḍalaṁ. Janambuja santānesupavattaṁ mahantaṁ mohatamaṁnūdati apaneti, saddhammaraṁsijālaṁ vissajjanto antaradhāpetīti mahāmohatamonudo. Taṁ ‘‘mahāmohatamonudaṁ’’.",
  "anya-e0401n0:8": "Evaṁ buddhassapaṇāmaṁ katvā attanā icchitaṁ paṇāmappayojanaṁ pariṇāmento ‘‘sañjāta’’ntiādimāha. ‘‘Somahāsūromayhaṁ hadaye sañjātaṁ tamokhandhaṁ panūdata’’ntiyojanā. Tattha ‘‘sañjāta’’nti suṭṭhujātaṁ, anamataggesaṁsāre daḷhaṁ pavattanti attho. ‘‘Tamokhandha’’nti mahāmohatamokhandhaṁ. Sabbakilesatamokhandhaṁ vā. Antarāyakarāni upavīḷakopaghātakakammānipi tamokhandhe saṅgahitāni eva. Tathā rogādayo antarāya dhammāpi tamojātikāevatamotamaparāyanotiādīsu. ‘‘Panūdata’’nti panūdatu, apanetu, antaradhāpetu.",
  "anya-e0401n0:9": "Evaṁ sappayojanaṁ paṇāmaṁ katvā idāni sanidānaṁ ganthappaṭiññaṁ karonto ‘‘porāṇakehī’’tiādimāha. Tattha nidānaṁ nāma ganthappaṭiññāya āsannakāraṇaṁ. Katadhaṁpanatanti, sāratthābhimānīnaṁ yācanañcasaṅgahassavipulatthatā ca.",
  "anya-e0401n0:10": "Tattha dvīhi gāthāhi sakāraṇaṁ yācanaṁ dasseti. Puna dvīhi gāthāhi saupamaṁvipulatthataṁdasseti. ‘‘Tasmā’’tiādinā ganthappakāra ganthaguṇehi sahaganthappaṭiññaṁ dasseti. Tattha ādigāthāyaṁ ‘‘abhidhammatthasaṅgahe porāṇakehi viññūhi vaṇṇitā bahūvaṇṇanā idhalokamhidissantī’’ti yojanā. ‘‘Vaṇṇanā’’ti porāṇaṭīkāyo vuccanti. Evañcasati kasmā abhinavaṁ vaṇṇanaṁ yācantīti. ‘‘Ye sāratthābhimānino, te tāhibahūhi porāṇavaṇṇanāhituṭṭhiṁ navindanti. Tasmā taṁ yācantī’’tiyojanā. Etena appasāratthā eva tāporāṇavaṇṇanāyotipi dīpetiyeva. Tattha ‘‘tuṭṭhi’’nti santuṭṭhiṁ. Navindantinapaṭilabhanti. ‘‘Ye’’tiyejanā.",
  "anya-e0401n0:11": "Sāratthameva abhimānenti, visesena nandantisīlenāti sāratthābhimānino. Tenavindantītipurimenasambandho. Puna ‘‘te’’ti tāhi tuṭṭhiṁ avindantā tejanā. ‘‘Ma’’nti attānaṁ niddisati. ‘‘Saṅgammā’’ti samāgantvā. Yasmā paramatthassadīpanaṁ yācanti, tasmā imissāṭīkāya ‘‘paramatthadīpanī’’ti nāmaṁpi siddhaṁhoti. ‘‘Mahaṇṇave’’ti mahāsamudde. ‘‘Ratanānī’’ti suvaṇṇarajatādīni ratanāni. ‘‘Uddharitvā’’ti uddhaṁ āharitvā. ‘‘Yathicchakaṁvī’’tiyathicchitaṁpi. Yattakaṁ icchanti, tattakaṁvīti adhippāyo. ‘‘Dajjeyyuṁ’’ti dadeyyuṁ. Kāmaṁ dadantūti attho. Eyyādivacanānaṁ anumati atthepavattanato. ‘‘Navattabbāvaūnatā’’ti mahaṇṇaveratanānaṁ ūnatāhānitā navattabbāva. Kasmā, aparimāṇa ratanādhiṭṭhānattā mahāsamuddassa. Yato so sāgaroti vuccati, sānaṁdhanaratanānaṁ gehagabbhasadisattāsāgaroti hissa attho.",
  "anya-e0401n0:12": "‘‘Tathevetthā’’ti etasmiṁ abhidhammattha saṅgahetatheva. ‘‘Vipulatthā’’ti mahantā atthā. ‘‘Ratanūpamā’’ti mahaṇṇave ratanasadisā. ‘‘Satakkhattuṁpī’’ti anekasatavāraṁpi. ‘‘Vaṇṇeyyuṁ’’ti kāmaṁvaṇṇentu. ‘‘Pariyādinnā’’ti parito anavasesato ādinnā gahitā. Parikkhīṇāti vuttaṁ hoti. ‘‘Nahessare’’ti nahessanti nabhavissanti. ‘‘Tasmā’’ti yasmāca yācanti, yasmāca pariyādinnānahessanti, tasmā. ‘‘Tāsuvaṇṇanāsū’’ti tāsu porāṇaṭīkāsu. ‘‘Vaṇṇana’’nti abhinavavaṇṇanaṁ, abhinavaṭīkaṁkarissanti sambandho. Kīdisaṁvaṇṇanaṁ karissatīti āha ‘‘nānāsārattha sampuṇṇa’’ntiādi. Tattha ‘‘uttānapadabyañjana’’nti uttānapadañca uttānavākyañca. ‘‘Nātisaṅkhepavitthāra’’nti nātisaṅkhepaṁnātivitthārañca. Mandā buddhi yesaṁ te mandabuddhino. ‘‘Mandā’’ti mudukā. ‘‘Buddhī’’ti ñāṇaṁ. Mandabuddhino sotujane pabodheti vikāseti, ñāṇa vikāsaṁpāpetīti mandabuddhippabodhanā. ‘‘Karissa’’nti karissāmi. ‘‘Ta’’nti taṁvaṇṇanaṁ. ‘‘Paramatthesupāṭavatthinosuṇantū’’ti yojanā. Paṭunobhāvopāṭavaṁ. Paṭunoti byattassapaṇḍitassa. Pāṭavena attho yesaṁ te pāṭavatthino. Itisaddo parisamāpanajotako. So hi ganthārabbhavidhānassa idhaparisamāpanaṁ pariniṭṭhānaṁ ñāpetuṁ ganthārabbhavākyassapariyante yojito. Avayava vākyānaṁ piyojīyatiyeva. Esanayosabbattha.",
  "anya-e0401n0:13": "Ganthārabbhagāthāvaṇṇanāniṭṭhitā.",
  "anya-e0401n0:14": "1. Evaṁ ganthārabbhavidhānaṁ katvā idāni ādigāthāya sambandhaṁ dassento ‘‘abhidhammatthasaṅgaha’’ntiādimāha. Sambandhanti kāraṇapphalasaṁyogaṁ. Tattha gāthāpavattanaṁ kāraṇaṁ nāma. Pañcapiṇḍattha dassanaṁ phalaṁ nāma. Kāraṇapphalasaṁyogo sambandhonāma. ‘‘Sappayojane’’ti phalappayojanasahite. Ganthena abhidhātabbo kathetabboti ganthābhidheyyo. Nipatassa kammaṁ nipaccaṁ. Nipacca kiriyā, nipaccākāro, nipaccakārassakaraṇanti samāso. ‘‘Sā’’ti ratanattayavandanā. Dassitātisambandho. ‘‘Abhihitā’’ti kathitā. Pakāsitāti vuttaṁ hoti. ‘‘Padhānatthabhūtā’’ti adhippetatthabhūtāti adhippāyo. Duvidhohi atthovacanattho ca abhidhānatthoca. Tattha gacchatīti gato, purisoti vuttegacchati padena vutto yokoci gacchanto vacanatthonāma. Purisoti padenadassito padhānattho adhippetattho abhidheyyattho nāmāti. ‘‘Abhidhammatthā’’ti.",
  "anya-e0401n0:15": "Tattha vuttābhidhammatthā, catudhā paramatthato;",
  "anya-e0401n0:16": "Cittaṁ cetasikaṁ rūpaṁ, nibbānamiti sabbathā. ti",
  "anya-e0401n0:17": "Evaṁ vuttā abhidhammatthā. Evaṁ vuttattāyevaca tecattāro abhidhammatthā eva idhapadhānatthabhūtāti ca, - padhānatthāeva idhaganthābhidheyya bhāvena adhippetāti caviññāyatīti adhippāyo.",
  "anya-e0401n0:18": "Kecipanavadeyyuṁ, teabhidhammatthā saṅgahappakaraṇaṁ pattā visuṁ saṅgahatthānāmabhaveyyuṁ, naabhidhammatthā nāma. Idha ca saṅgahatthā eva abhidheyyabhāvena adhippetāti vuttaṁ abhidheyyo abhidhammattha saṅgahappadenāti. Vuccate. Teabhidhammatthā saṅgahappakaraṇaṁ pattāpi abhidhammatthā evanāma honti, na visuṁ saṅgahatthānāma. Tattha vuttābhidhammatthātihi vuttaṁ, natuvuttaṁ tattha vuttāsaṅgahatthāti. Evañcasati saṅgahitabhāvamattaṁ visiṭṭhaṁ hoti. Tadeva idha abhidheyyo nāma siyāti vuttaṁ ‘‘saṅgahitabhāvopi abhidheyyo yevā’’tiādi. Tattha ‘‘saṅgahitabhāvo’’ticittasaṅgaho, cetasikasaṅgahotiādinā saṅgahaṇakiriyā. Sā saṅgahitehi dhammehi aññā nahoti. Tesvevadhammesusaṅgayhatīti vuttaṁ ‘‘saṅgahitabhāvopi abhidheyyo yevā’’ti. Kiñcāpitehi aññānahoti, te sveva saṅgayhati. Sāpana ganthassapadhānattho nahoti. Idha ca padhānatthova adhippetoti vuttaṁ ‘‘taṁnasundara’’nti. Kasmā nasundaranti āha ‘‘nahiso’’tiādiṁ. Etthacahisaddo imassa vākyassahetuvākyabhāvaṁ joteti. Esanayoparatthapi. ‘‘Itopaṭṭhāya cā’’tiādi gantha garudosavivajjanaṁ. Tattha ‘‘imassasaṅgahassā’’ti imassaabhidhammatthasaṅgahassa. ‘‘Dutīyā’’tidutīyāṭīkā. ‘‘Dvepī’’ti dvepiṭīkāyo. ‘‘Visuddhimaggemahāṭīkā’’ti ācariyadhammapālattherena katāparamatthamañjūsānāmaṭīkā. Sā brammaraṭṭhe tiriyapabbatavāsinā therenakataṁ cūḷaṭīkaṁ upādāya mahāṭīkāti pākaṭā. Taṁsandhāyetaṁ vuttaṁ.",
  "anya-e0401n0:19": "Ganthappakāroca pakāravantehi dhammehi sahevasijjhati, vinā nasijjhatīti adhippāyena ‘‘soabhidhammatthapadenā’’ti vuttaṁ. Kāmañca so tehi sahevasijjhati, vinānasijjhati. Abhidhammatthapadaṁ pana saṅgahaṇakiriyāpakāraṁna vadatīti vuttaṁ ‘‘taṁ nasundara’’nti. Duvidhaṁ nāmaṁ anvatthanāmaṁ ruḷināmanti. Tattha, atthānugataṁ nāmaṁ anvatthanāmaṁ, yathā sukhitassajanassa sukhotināmaṁ. Attharahitaṁ āropitaṁ nāmaṁ ruḷināmaṁ, yathā dukkhitassajanassa sukhoti nāmaṁ. Idha pana anvatthanā mantidassetuṁ ‘‘atthānugatā’’tiādi vuttaṁ. Tattha ‘‘atthānugatā’’ti sakatthānugatā. Saddappavattinimittānugatāti vuttaṁ hoti. ‘‘Ganthasamaññā’’ti ganthasammuti. Ganthassanāmanti vuttaṁ hoti. Saṅgahaganthonāma pāḷiyaṁtattha tattha vippakiṇṇedhamme ekattha sabhāgarāsikaraṇavasena pavatto gantho. Taṁ uggaṇhanto appakena ganthenabahukedhammesukhenajānāti. ‘‘Taduggahaparipucchādivasenā’’ti tassauggahoca paripucchācāti dvando. Ādisaddena dhāraṇādīni saṅgaṇhāti. Tattha pāṭhassavācuggatakaraṇaṁ uggahonāma. Uggahi tassapāṭhassa atthaggahaṇaṁ paripucchānāma. ‘‘Anāyāsato’’ti niddukkhena. ‘‘Laddhabbaṁphalānuphala’’nti sambandho. Sarūpato avabujjhanaṁ sarūpāvabodho. Ādisaddena lakkhaṇāvabodho rasāva bodhotiādiṁ saṅgaṇhāti. Anupādāparinibbānaṁ anto pariyosānaṁ yassāti anupādāparinibbānantaṁ. Tattha ‘‘anupādāparinibbāna’’nti taṇhādiṭṭhīhi khandhesu anupādāyaparinibbānaṁ. Anupādisesa parinibbānanti vuttaṁ hoti. ‘‘Phalānuphala’’nti phalañceva anuphalañca. Tattha ‘‘phala’’nti mūlapphalaṁ. ‘‘Anuphala’’nti paramparapphalaṁ. Payojetīti ‘‘payojanaṁ’’. Payojetīti niyojeti. Kiṁ niyojeti. Phalatthikaṁjanaṁ. Kattha niyojeti. Phalanibbattakekamme. Kimatthāya niyojeti. Tassakammassa karaṇatthāyāti. Phalānubhavanatthāya tatthatattha phalānubhavanakiccesu payujjīyatīti payojananti pivadanti. ‘‘Sāmatthiyato’’ti vacanasāmatthiyato. Kiṁ vacanasāmatthiyanti. Kāraṇavacanaṁ phalaṁpidīpeti. Phalavacanaṁ kāraṇaṁpidīpeti. Yathātaṁ asukasmiṁ raṭṭhe sammādevo vuṭṭhoti vutte taṁ raṭṭhaṁsu bhikkhanti viññāyati. Asukaraṭṭhaṁ subhikkhantivutte tasmiṁ raṭṭhe sammādevo vuṭṭhoti viññāyatīti. Payojanaṁ pana abhidhammattha saddena dassetabbaṁ natthi, saṅgahavacanasāmatthiyeneva siddhaṁ hotīti adhippāyena ‘‘saṅgahasaddenā’’ti vuttaṁ. Sāmatthiyadassane pana suṭṭhu paripuṇṇavacanaṁ icchitabbaṁ hoti. Itarathā aniṭṭhatthappasaṅgopi siyāti imamatthaṁ dassetuṁ ‘‘taṁ na sundara’’nti vatvā ‘‘nahī’’tiādinā hetuvākyena tadatthaṁ sādheti.",
  "anya-e0401n0:20": "2. Evaṁ sappayojane pañcapiṇḍattheti ettha pañcapiṇḍatthe dassetvā idāni tesaṁpañcannaṁ piṇḍatthānaṁ visuṁvisuṁ pañcappayojanāni dassento ‘‘tatthā’’tiādimāha. ‘‘Tatthā’’ti tesupañcasu piṇḍatthesu. Nasaṅkhyātabbanti asaṅkhyeyyaṁ. Saṅkhātuṁasakkuṇeyyanti attho. Napametabbanti appameyyaṁ. Pametuṁ asakkuṇeyyanti attho. Evaṁ kiccapaccayānaṁ katthaci sakkattha dīpanaṁ hoti. Sakavacanaṁ pāḷivacanena sādhetuṁ ‘‘yathāhā’’ti pucchitvā pāḷigāthaṁ āhari. Tattha ‘‘yathāhā’’ti kathaṁ āha iccevattho. Anantare vuttassa atthassa sādhakaṁ vacanaṁ kathaṁ pāḷiyaṁ āha, kathaṁ aṭṭhakathāyaṁ āha, kathaṁ ṭīkāyaṁ āhāti evaṁ yathārahaṁ attho veditabbo. ‘‘Tetādisenibbute akutobhaye pūjayato’’ti yojanā. Tattha ‘‘te’’ti buddha buddha sāvake. ‘‘Tādise’’ti tathā rūpesī lakkhandhādiguṇa sampanne. ‘‘Nibbute’’ti kilesa nibbānena nibbute. Natthi kutoci hetuto bhayaṁ yesaṁ te akuto bhayā. Anāgāmi khīṇāsavā. ‘‘Bhaya’’nti cittutrāsabhayaṁ. ‘‘Pūjayato’’ti pūjentassa. ‘‘Taṁ payojana’’ntitassāratanattaya vandanāya payojanaṁ. ‘‘Saṅgahakārā’’ti buddhaghosattherādayo pacchima aṭṭhakathākārā vuccanti. Tehi porāṇaṭṭhakathāsu tattha tattha vippakiṇṇepakiṇṇakavinicchayeyuttaṭṭhānesu saṅgahetvā abhinava aṭṭhakathāyo karonti. Tasmā sabbāabhinavaaṭṭhakathāyo saṅgahā nāma honti. Te ca ācariyā saṅgahakārā nāma. Tena vuttaṁ ‘‘saṅgahakārāti buddhaghosa. Pe… vuccantī’’ti. Te antarāya nīvāraṇameva icchantīti kathaṁ viññāyatīti ce. Tesaṁ vacanena viññāyatīti dassetuṁ saṅgahakāra gāthaṁ āhari. ‘‘Ratanattayekatassa etassanipaccakārassa ānubhāvena antarāye asesatososetvāti yojanā. ‘‘Hī’’ti ñāpakahetu jotako. ‘‘Vutta’’nti aṭṭhasāliniyaṁ vuttaṁ.",
  "anya-e0401n0:21": "3. ‘‘Kathañcahotī’’ti sambandho. Iti ayaṁ pucchā. ‘‘Vuccate’’ti visajjanā kathīyate. ‘‘Hī’’tivitthārajotako. ‘‘Vandanā kiriyābhinipphādako puññappavāho’’ti sambandho. ‘‘Aneka…pe… vāre’’ti accanta saṁyogatthe upayoga vacanaṁ. ‘‘Puññābhisando’’ti puññābhisoto, puññappavāhoti tasseva vevacanaṁ. ‘‘So ca puññātissayo hotī’’ti sambandho. Kasmā so puññā tissayo hotīti. Khetta sampattiyā ca ajjhāsaya sampattiyā ca hotīti dassetuṁ ‘‘anuttaresū’’tiādimāha. Saṁvaḍḍhitthāti saṁvaḍḍhito. Puññābhisando. Saṁvaḍḍhitassabhāvo saṁvaḍḍhitattaṁ. Sugandhehiviya suparisuddhaṁvatthaṁ paribhāvīyitthāti paribhāvito. Puññābhisandoyeva. Paribhāvitassa bhāvo paribhāvitattaṁ. Ubhayatthāpi hetu atthe nissakkavacanaṁ. ‘‘Mahājutiko’’ti mahātejo. ‘‘Mahapphalo’’ti mūlapphalena mahapphalo. ‘‘Mahānisaṁso’’ti ānisaṁsapphalena mahānisaṁso. Ānisaṁsapphalanti ca paramparā phalaṁ vuccati. Aññaṁ puññaṁ atikkamanto sayati pavattatīti atissayo. Puññañca taṁ atissayocāti puññātissayo. Atissayapuññaṁ, adhika puññanti attho. ‘‘So anubalaṁ deti, okāsalābhaṁ karotī’’ti sambandho. Kathañca anubalaṁ deti, kathañca okāsalābhaṁ karotīti āha ‘‘sayaṁ payoga sampattibhāveṭhatvā’’tiādiṁ. Tattha payogasampattināma atīta puññakammānaṁ balavataraṁ upatthambhakakammaṁ hoti. ‘‘Bahiddhā’’ti bahiddhasantānato. ‘‘Vipattipaccaye sampattipaccaye’’ti yojetabbaṁ. Tattha, vipattipaccayānāma-rājatovā coratovā-tiādinā āgatā dukkhuppattipaccayā. Sampattipaccayānāma kāyacittānaṁ sappāya paccayā. Cattāro paccayā ca upaṭṭhākakulāni ca ārakkha devatādayo ca sukhuppatti paccayā. Tehi paccayehi pāmojja bahu lassa therassa santāne rattidivaṁ pītipassaddhisukhasamādhīnaṁ pavattiyā ajjhattabhūtā utucittāhārā ca ati paṇītā honti. Tehi samuṭṭhitā sarīraṭṭhakadhātuyo ca atipaṇītā eva hutvā upabrūhanti. Tattha sarīraṭṭhakadhātuyo nāma pathavi ādayo vātapittasemhādayoca. ‘‘Anubalaṁdetī’’tiabhinavaṁthāmabalaṁ pavatteti. ‘‘Puññantarassā’’ti pavattivipākajanakassa bahuvidhassa puñña kammassa. ‘‘Athā’’ti tasmiṁ kāleti attho. ‘‘Balavabalavantiyo hutvā’’ti pakati balato atibalavantiyo hutvā. ‘‘Tasmiṁ therasantāne’’ti sambandho. ‘‘Iṭṭhapphalaghanapūrite’’ti iṭṭhapphalabhūtānaṁ rūpasantatīnaṁ ghanena pūrite. ‘‘Okāso nāma natthī’’ti patiṭṭhānokāso nāma natthi. ‘‘Itī’’ti tasmā. ‘‘Dūrato apanītāneva hontī’’ti sambandho. Iṭṭhapphalasantānaṁ vibādhanti nīvārentīti iṭṭhapphalasantānavibādhakāni upapīḷakūpaghātakakammāni. Aniṭṭhapphala santāna janakāni, akusala janaka kammāni, apuñña kammānīti tānitividhāni akusalakammāni dūrato apanītāneva honti, tesaṁ vipākassa anokāsakaraṇenāti adhippāyo. Tenāha ‘‘nahī’’tiādiṁ. ‘‘Tato’’ti tasmā apuñña kammānaṁ dūrato apanītattā. Abhivādetabbānaṁ mātāpitu samaṇabrāhmaṇādīnaṁ abhivādanakammegaruṁkaraṇaṁ abhivādana sīlaṁ nāma. Taṁ assa atthīti abhivādanasīlī. Guṇavuddhavayavuddhe apaceti attānaṁ nīcavutti karaṇena pūjetisīlenāti vuddhāpacāyī. Ubhayatthāpisampadāna vacanaṁ. Evantiādini gamana vacanaṁ. Nigamanti ca niṭṭhaṅgamanaṁ. Tasmātiādi laddhaguṇa vacanaṁ. Laddhaguṇoti ca taṁtaṁpasaṅga visodhanaṁ paripuṇṇaṁ katvā laddhovisuddho attho vuccati. Tathā vacana sāmatthiyena laddho atthantaropi ayamidha adhippeto. ‘‘Nakevalañca therasseva anantarāyena parisamāpanatthaṁ hotī’’ti yojanā. ‘‘Sotūnañcagahaṇa kicca sampajjanattha’’ntisambandho. Suṇantīti sotāro. Tesaṁ. ‘‘Gaṇhantāna’’nti uggaṇhantānaṁ. ‘‘Vandanāsiddhiyā’’tira tanattayevandanā puññassasiddhito. Javanavinicchaye yasmā antarāya nīvāraṇaṁnāma diṭṭhadhamme icchitabbaṁ phalaṁ hoti. Diṭṭha dhammo ca pathama javanassa vipākakkhettaṁ. Tasmā upatthambhana kiccaṁ patvāpi pathama javana cetanā eva idhapariyattāti adhippāyena ‘‘diṭṭhadhammavedanīyabhūtā’’ti vuttaṁ. Sā pana pathama javana cetanā upatthambhana kiccaṁ patvāpi sabbadubbalā evasiyā. Kasmā, aladdhāsevanattā. Sesa cetanāyo eva balavatiyo siyuṁ. Kasmā, laddhā sevanattāti daṭṭhabbaṁ. ‘‘Sattajavanapakkhe adhippetattā upaladdhabbattā taṁ nasundara’’nti sambandho. ‘‘Itī’’ti vākyaparisamāpanaṁ. ‘‘Yathā appamattakaṁ hoti. Evamevaṁ appamattakaṁ hotī’’ti yojetabbaṁ. ‘‘Tathāhī’’ti tato evāti attho. Paṭṭhānepi=kabaḷīkāroāhāro imassakāyassa āhāra paccayenapaccayo=tivibhatto. Itarathā ‘kabaḷīkāro āhāro āhārasamuṭṭhānānaṁ rūpānaṁ āhārapaccayena paccayo’ti vibhatto siyāti. ‘‘Adhunāvā’’ti imasmiṁ bhave eva. Evaṁ vandanāyapayojanaṁ dīpetvā idāni sesānaṁ piṇḍatthānaṁ payojanaṁ dīpetuṁ ‘‘yasmāpanā’’tiādi vuttaṁ. Tattha, ‘‘āditoviditesatī’’tiādimhi-bhāsissaṁ abhidhammattha saṅgaha-nti padaṁ sutvā viññātesati, ‘‘ussāhojāyati’’. Imaṁ uggahetvā sudullabhe abhidhammatthe ca anāyāsena jānissāma, tammūlakassa ca anupādā parinibbānantassa payojanassabhāgino bhavissāmāti cittuppāda sambhavatoti adhippāyo.",
  "anya-e0401n0:22": "Piṇḍatthānudīpanā niṭṭhitā.",
  "anya-e0401n0:23": "4. Padatthe. ‘‘Bujjhī’’ti aññāsi. ‘‘Etthā’’ti etasmiṁ pade. Ca saddo vākyārambha jotako. Vākyā rambhoti ca mūlavākye yaṁ yaṁ vattabbaṁ avuttaṁ, tassa tassa kathanatthāya anuvākyassa ārambho. Bujjhanakiriyāvuccatiñāṇaṁ. Kathaṁpanaaviparītatthe pavatto sammāsaddo asesa byāpanaṁ dīpetīti pucchāya purimatthame vabyatirekato ca anvayato ca puna vitthārento ‘‘tathāhī’’tiādimāha. Tattha, ‘‘tathāhī’’ti tassa vacanassa ayaṁ vitthāroti joteti. ‘‘Aviparīta’’nti kiriyāvisesana padametaṁ. ‘‘Attano visaye evā’’ti attano ñāṇavisaye eva tesaṁ visayocāti sambandho. Yasmā ekopi dhammo kāladesasantānādibhedena ananta bhedo hoti. Tasmā padesañāṇikā paccekabuddhādayo ekadhammaṁpi sabbākārato jānituṁ na sakkonti. Tenāha ‘‘tehī’’tiādiṁ. Tattha ‘‘sabbākārato’’ti sabhāvato, hetuto, paccayato, phalato, nissandato, kālato, desatotiādinā ākārena. ‘‘Yatthā’’ti yasmiṁ avisayedhamme. ‘‘Te viparītaṁ bujjheyyuṁ, so avisayo nāmadhammonatthī’’tiyojanā. Taṁ vitthārento ‘‘tehī’’tiādimāha. Tattha, ‘‘tiyaddhagate’’ti tīsukālesu gate pavatte. ‘‘Addhāmuttake’’ti kālattayavimuttake. ‘‘Hatthamaṇikeviyā’’ti hattha tale ṭhapitamaṇiratanāniviya. ‘‘Sabbe dhammā’’tiādi pāḷisādhakaṁ. Tattha, ‘‘āpāta’’nti abhimukhaṁ patanaṁ. Ābādhantipi pāṭho, ottharitvā upaṭṭhānanti attho. ‘‘Sabbaññumahābhavaṅga’’nti sabbesaṁsabbaññubuddhānaṁ pacchimabhave paṭisandhito paṭṭhāya pavattaṁ aṭṭhasu mahāvipākesu pathamamahāvipākaṁ bhavaṅga cittaṁ. ‘‘Tatthā’’ti tasmiṁ mahābhavaṅge. ‘‘Niccakālaṁ upaṭṭhahantī’’ti sabbakālaṁ upaṭṭhānākāra pattā hutvā tiṭṭhanti. Kasmā, kassaci āvaraṇassa abhāvato. Idaṁpihi ekaṁ upaṭṭhānaṁ nāmāti. ‘‘Āvajjanāyā’’ti manodvārāvajjana cittena. Dhammā mahantā. Bhavaṅgaṁ parittakaṁ. Tasmā parittakaṁ bhavaṅgaṁ ekakkhaṇe mahantānaṁ dhammānaṁ napahotīti codakassa adhippāyo. ‘‘Nacodetabbameta’’nti etaṁ ṭhānaṁ nacodetabbaṁ. ‘‘Paramukkaṁsapattāna’’nti ettha ‘‘ukkaṁso’’ti accuggamo accuttaro. Paramo ukkaṁso paramukkaṁsotiviggaho.",
  "anya-e0401n0:24": "Evaṁ sammāsaddassa atthaṁ vicāretvā idāni saṁsaddassa atthaṁ vicārento ‘‘saṁsaddopanā’’tiādimāha. Tattha, ‘‘upasaggo’’ti upasaggapadaṁ. ‘‘Paṭivedhadhammesū’’ti paṭiccasamuppādādīnaṁ paṭivijjhanaññāṇesu. Natthi ācariyo etassāti anācariyo. Samāsante kakārena saha anācariyako. Anācariyakassa bhāvo anācariyakatā. Taṁ anācariyakataṁ. Tatīyā ruppasamāpatti nāma ākiñcaññāyatanajjhānaṁ. Taṁ bhagavā āḷārassa santike uggaṇhāti. Catutthāruppasamāpatti nāma nevasaññā nāsaññāyatanajjhānaṁ. Taṁ udakassasantike uggaṇhātīti vuttaṁ ‘‘āḷārudakamūlikā’’ti. ‘‘Analaṅkaritvā’’ti āvajjanasamāpajjanādivasena analaṅkaritvā. Anāsevitvāti vuttaṁ hoti. ‘‘Chaḍḍitattā’’ti etāsamāpattiyonālaṁ bodhāya, atha kho yāvadeva tatīya catutthāruppabhavappaṭilābhāya saṁvattantīti evaṁ ādīnavaṁ disvā chaḍḍitattā. ‘‘Bujjhanakiriyāyā’’ti paṭivedhaññāṇassa. ‘‘Kuto paṭivedhadhammā’’ti tā kuto paṭivedhadhammā honti. Paṭivedhadhammā eva ca buddhabhāvāyapadaṭṭhānāhontīti adhippāyo.",
  "anya-e0401n0:25": "Pāḷiyaṁ. ‘‘Pubbe ananussutesudhammesū’’ti imasmiṁ bhave ito pubbe kassacisantike ananussute sucatussacca dhammesu. ‘‘Abhisambujjhī’’tipade abhisambodhisaṅkhātaṁ arahattamaggaññāṇaṁ vuttaṁ. Tadeva ñāṇaṁ sabbaññutaññāṇassa padaṭṭhānaṁ hoti. Tappaccayā tadanantarā evasabbaññutaññāṇaṁ pātubbhavatīti vuttaṁ ‘‘tattha ca sabbaññutaṁ pāpuṇātī’’ti. ‘‘Tadanantarā’’ti ca arahatta maggavīthiyāca catunnaṁ paccavekkhana vārānañca anantare kāleti attho. ‘‘Nimittatthe’’ti nimitta hetvatthe. ‘‘Bhumma’’nti aṭṭhakathāsuāgataṁ sattamīvibhattiyānāmaṁ. Tāsu hi paccattavacanaṁ, upayogavacanaṁ, karaṇa vacanaṁ, sampadāna vacanaṁ, nissakkavacanaṁ, sāmivacanaṁ, summavacananti evaṁ anukkamena sattannaṁ vibhattīnaṁ nāmāni āgatānīti.",
  "anya-e0401n0:26": "‘‘Dasabalaññāṇesū’’ti ṭhānāṭhāna kosallaññāṇādīsu dasa ñāṇabalesu. ‘‘Vasibhāva’’nti ettha attano vasaṁ vattetuṁ samatthatā saṅkhātosatti viseso vasonāma. Vaso etassa atthīti vasī-vasigaṇehītiādīsuviya. Vasino bhāvo vasibhāvo. Taṁ vasibhāvanti attho. Tenāha ‘‘vasibhāva’’nti issarabhāvanti. Katthaci pana ‘‘vasī’’ti itthiliṅgapadaṁpi dissati=tatrimā pañcavasiyo āvajjanavasīsamāpajjanavasī=tiādīsu.",
  "anya-e0401n0:27": "Sammāsambuddhapada.",
  "anya-e0401n0:28": "5. Atulapade . Anekehiguṇapadehi pavattitāvandanā ‘‘anekaguṇapadavisayānāma’’. ‘‘Itikiṁdutīyenā’’ti iti tasmā dutīyena atulapadena kiṁ payojanaṁ atthīti attho. ‘‘Nana samatthā’’ti nasamatthā na hotīti yojanā. Samatthā evāti adhippāyo. ‘‘Mattakārino’’ti pamāṇakārino. ‘‘Thero ca tesaṁ aññataro’’, tasmā mattaṁ na karoti, dutīyaṁ atula padaṁ āharīti adhippāyo. ‘‘Apicā’’ti kiñci vattabbaṁ atthīti attho. ‘‘Nakevalaṁ vandanāya antarāyanīvāraṇameva icchi tabbaṁ hotī’’ti yojanā. ‘‘Vandanāyā’’ti vandanāhetu. Sopi paññāpāṭavādi attho. ‘‘Ganthapārisuddhiyā’’ti ganthadosānāma padadosa vākyadosa atthadosādayo atthi. Tehi dosehi imassa ganthassa pārisuddhiyā. Kathaṁ pana vandanāya paññāpāṭavādi atthosambhavatīti vuttaṁ ‘‘anussatiṭṭhānesū’’tiādi. Anussatiṭṭhānāni nāma buddha dhamma saṅghasīlādīni. Cittasamādhānaṁ āvahatīti cittasamādhānāvaho. ‘‘Tikkhāsūrāhutvāvahatī’’ti gambhīresu attha byañjana padesu amandā vissaṭṭhā hutvā vahati. ‘‘Tadatthāyapī’’ti paññāpāṭavādi atthāyapi. Guṇanāmapadānaṁ guṇatthonāmaviggaha vākyesu pākaṭo, siddhapadesu apākaṭo. Tasmā tāni viggahatthaṁ ajānantānaṁ santike nāma mattāni sampajjantīti vuttaṁ ‘‘yathāvutta vacanatthayogepi…pe… pavattattā’’ti. ‘‘Sabhāvaniruttiṁ jānantāna’’nti māgadha bhāsaṁ jānantānaṁ. Māgadhabhāsāhi mūlabhāsāti ca ariyabhāsāti ca māgadhabhāsāti ca pāḷibhāsāti ca dhammaniruttīti ca sabhāvaniruttīti ca vuccati. ‘‘Bhāvatthasuñña’’nti ettha guṇanāmānaṁ guṇattho bhāvattho nāma. So evasakatthoti ca vacanatthoti ca viggahatthoti ca vuccati. Kiriyanāmādīsūpi esevanayo. ‘‘Satthū’’ti satthuno. ‘‘Samaññāmatta’’nti nāmasaññāmattaṁ bhavituṁ nārahati. Tathāhi anāthapiṇḍikoseṭṭhi rājagahaṁ anupatto buddho loke uppannoti sutvā udānaṁ udānesi=ghosopi kho esodullabho lokasmiṁ yadidaṁ buddho=ti. Tasmā buddhoti nāmaṁpi loke mahantaṁ sudullabhaṁguṇapadaṁ hoti. Sammāsambuddha nāmevattabbamevanatthīti. ‘‘Sabhāvaniruttiṁ ajānantānaṁ pana padasahassaṁ vuccamānaṁpī’’ti tiṭṭhatu ekaṁ atulapadaṁ, padasahassaṁpi vuccamānaṁ satthusamaññāmattameva sampajjati. Tādisāhi janā idaṁ loke mahantaṁ guṇapadantipi najānanti. Bhāvatthaṁ kiṁjānissanti.",
  "anya-e0401n0:29": "‘‘Atulo’’ti aññena so asadisoti vā, añño vātena sadisotassanatthītivā, - dvidhāpiattholabbhati. Sādhakagāthāyaṁ ‘‘paṭipuggalo’’ti yugaggāhīpuggalo. Kiñcāpi makkhali pūraṇādayo visuṁvisuṁ - ahaṁ sabbaññū sabbadassāvī - tica, ahaṁ sammāsambuddho-tica paṭijānantā yugaggāhino hutvā vicaranti. Dhammato pana sineru pabbata rājassa santike sakkhara kathalāniviyasampajjantīti. ‘‘Anacchariya’’nti natāva accharitabbaṁ hotīti attho. ‘‘Buddhabhūtassā’’ti buddhabhāvaṁ bhūtassapattassa. ‘‘Yaṁ buddha bhūtassa atulattaṁ, etaṁ anacchariya’’nti yojanā. Yadi cetaṁ anacchariyaṁ hoti, katamaṁ pana tāva acchariyaṁ bhavatīti āha ‘‘sampatijātassā’’tiādiṁ. Tattha ‘‘sampatijātassā’’ti ajjevajātassapi assa bhagavato. Kathaṁ atulatā paññāyatīti āha ‘‘tadāhī’’tiādiṁ. ‘‘Ekaṅgaṇānī’’ti ekatalāni. Tadāhi bodhisattassapuññānubhāvena atimahanto obhāso pātubbhavati. = Uḷāro obhāso pāturahosi atikkammadevānaṁ devānubhāva=ntihi vuttaṁ. Tena obhāsena pharitā sabbe pathavi pabbatādayo jātiphalikakkhandhāviya suppasannā honti. Dasasahassa cakkavāḷāni ekatalaṁ hutvā paññāyanti. Tena vuttaṁ ‘‘anekāni cakkavāḷasahassāni ekaṅgaṇāni ahesu’’nti. ‘‘Paramāya pūjāyāti thutimaṅgalavacanapūjāya. ‘‘Lokassā’’ti sabba sattalokato. Evaṁ acchambhi vācaṁ nicchāresi dhammatāya sañcoditattāti adhippāyo. Tattha ‘‘acchambhivāca’’nti visāradavācaṁ. Āsabhiṁ vācantipi pāṭho. Uttamavācanti attho. ‘‘Nicchāresī’’ti udāharati. Idampi anacchariyaṁ, aññaṁ pitato acchariyataraṁ atthīti dassetuṁ ‘‘yadāpanā’’tiādi āraddhaṁ. Pāramitā guṇehi tena sadiso kocinattheva thapetvā aññe ca mahābodhi satteti adhippāyo . ‘‘Assā’’ti tena sadisassa. ‘‘Natthibhāvo dīpetabbo’’ti sambandho. ‘‘Dīpetabbo’’ti buddhavaṁsapāḷito āharitvā dīpetabbo. ‘‘Kutosāvakabodhisattānaṁ satasahassaṁ sakkhissatī’’ti yojanā. Pāramiyo pakārenavicinanti etenāti pāramipavicayo. Ñāṇaṁ. Taṁpanañāṇaṁ mahābodhisattānaṁ eva uppannaṁ nahoti. Paccekabodhisatta sāvakabodhisattānaṁpi uppannameva. Tadeva ca sabbesaṁpi bodhisattānaṁ niyatabyākaraṇappaṭilābhe padhānakāraṇanti dassetuṁ ‘‘sāvakabodhisattāpī’’tiādi vuttaṁ. Tattha bodhivuccativimokkhaññāṇaṁ. Ariyamaggassetaṁ nāmaṁ. Bodhimhisajanti laggantīti bodhisattā. ‘‘Laggantī’’ti tappaṭilābhatthāya niyata cittā hontīti attho. Bodhi atthāya paṭipannā sattā bodhisattātipi yujjati. Buddha suññepiloke kammassakatāñāṇe ṭhatvā vaṭṭadukkhato mokkhadhammapariyesino sattāti vuttaṁ hoti. ‘‘Sambhāra dhamme’’ti dasavidhe pārami dhamme. Vaṭṭaṁ anusaranti anugacchantīti vaṭṭānusārino. Pathaviyaṁ paṁsucuṇṇāni viya pakatiyā vaputhubhūtājanāti puthujjanā. Mahantāputhujjanāti mahāputhujjanā. Vaṭṭānusārino ca te mahāputhujjanācāti samāso. Tesaṁ bhāvoti viggaho. Ayaṁ bhāvoyeva tesaṁ bhūmīti ca vuccati. Atthato pana mokkhadhammanirapekkhatā eva. Acchandikatātipi vuccati. ‘‘Okkantā’’ti paviṭṭhā. Tayoniyatā, bodhisattaniyato ca cūḷasotāpannaniyato ca ariya sotāpannaniyato ca. Tattha bodhisattaniyato bodhisambhārabalena siddho. Cūḷasotāpanna niyato paccayākārānubodhaññāṇabalena. Ariyasotāpanna niyato sotāpatti maggaññāṇa balena. Tesu bodhisattaniyato idha adhippetoti vuttaṁ ‘‘ekena pariyāyenā’’tiādi. Vattabbamevanatthitesaṁ dvinnaṁ bodhisattānaṁ pārami pavicayaññāṇa sampattiyā vinā niyatabyākaraṇa lābhā saṅkāya eva abhāvatoti adhippāyo.",
  "anya-e0401n0:30": "Padasiddhivicāreyaṁ vuttaṁ vibhāvaniyaṁ=tulāyasamitotulyo. Tulyo eva tuloyakāra lopavasenā=ti. Taṁsandhāya ‘‘ya kārassavāvasenā’’ti vuttaṁ. Yañcavuttaṁ tattheva=athavāsamītatthe akārapaccayavasena tulāyasamītotulo=ti. Taṁ sandhāya ‘‘akārassavāvasenā’’ti vuttaṁ. Tattha ‘‘tulāyā’’ti loke dhāraṇatulāsadisāya paññāyāti attho. ‘‘Samīto’’ti samaṁ kato. Nahi tulasaddo bhavituṁ nayutto. Yutto evāti adhippāyo. Kathaṁ viññāyatīti āha ‘‘tulayitu’’ntiādiṁ. Tatthahi ‘‘tulayituṁ asakkuṇeyyo’’tivacanena tassakammasādhanattaṁdasseti. ‘‘Kammasādhanenevā’’ti pubbe-tulayitabbo aññena saha pamitabboti tuloti evaṁ idhavuttena kamma sādhana vacanattheneva. ‘‘Tadatthasiddhito’’ti tassa vibhāvaniyaṁ vuttassa duvidhassa atthassa siddhito. ‘‘Tato’’ti tulasaddato. Cintāya kiṁ payojanaṁ atthi. Natthiyevāti adhippāyo. Vadati sīlenāti vattā. Vādī puggalo. Vattuno icchāvatticchā. Vattuṁ icchāvatticchātipivadanti. Vatticchaṁ anugato sammuti saṅketavohāra siddhattāti samāso. ‘‘Eta’’nti etaṁ dvidhāsiddhavacanaṁ. ‘‘Ce’’ti cevadeyya. ‘‘Nā’’ti nayuttaṁ. ‘‘Yathāsuta’’nti tula iti sutaṁ. ‘‘Yutta’’nti yathāsuta niyāmeneva yuttaṁ vajjetvā. ‘‘Assutassā’’ti dhāraṇatulāpariyāyassa itthiliṅgatulāsaddassa. Tatoyevayakāra yuttassatulyasaddassa ca assutassa. Itthiliṅgesati, tatopi eko akāroti katvā samītatthe dutīyo taddhita akāropi assutoyevanāmahoti. ‘‘Parikappanāyā’’ti parikappetvā kathanāya. Payojanābhāvato na yuttantisambandho. Atulapadaṁ.",
  "anya-e0401n0:31": "6. Evaṁ dvinnaṁ padānaṁ padattha saṁvaṇṇanaṁ katvā idāni tesaṁyeva atthuddhārasaṁvaṇṇanaṁ karonto ‘‘imehi panā’’tiādimāha. Tattha ‘‘sampadā’’ti sampattiyo. ‘‘Bodhisambhārasambharaṇaṁ nāma’’ samatiṁ sapāramīnaṁ paripūraṇaṁ. ‘‘Mahāvajiraññāṇa’’nti bhagavato āsavakkhayaññāṇampi vuccati. Tassa pubbabhāge buddhabhāvatthāya anupadadhammavipassanāvasena chattiṁsa koṭi satasahassa saṅkhānaṁ devasikaṁ vaḷañjanakapphalasamāpattīnaṁ pubbabhāga vipassanāñāṇampi mahāvajiraññāṇanti vuccati. Sabbampetaṁ mahāṭīkāyaṁ vuttaṁ. ‘‘Mahābodhiyā’’ti sabbaññu buddhānaṁ abhisambodhi saṅkhātassa aggamaggaññāṇassa. Pahiyyanti pahātabbā dhammā etenāti pahānaṁ. Pajahanti pahātabbedhammeetenātivā pahānanti katvā taṁ aggamaggaññāṇampitaṁ vipassanāñāṇampi pahānanti vuccatīti iminā adhippāyena ‘‘pahānasampadāyaṁ vā sā saṅgahitā’’ti vuttaṁ. Pañcasīlāni. Pāṇātipātassa pahānaṁsīlaṁ, veramaṇisīlaṁ, cetasikaṁsīlaṁ, saṁvarosīlaṁ, avītikkamosilantiādīsuviya etthahi pahānasīlaṁ nāma yathā vuttena atthena veramaṇisīlamevāti yujjati. Pahānaṁ nāma kocidhammo nahotīti adhippāye pana satipahāna sīsena pahānasādhakaṁ tadevañāṇadvayaṁ upacārenapahānanti gahetabbaṁ. Itarathā pahānasampadā nāma asārā aphalāti āpajjeyyāti. Paccekabuddha buddhasāvakā kilese pajahantāpi vāsanāya saha appajahanato citta santāne mohavāsanāya vijjamānattā sabbaññu bhāvaṁ nagacchanti. Tasmā yathātesaṁ kilesappahānaṁ pahānasampadā nāma nahoti. Natathāsabbaññubuddhānanti āha ‘‘sahavāsanāyā’’tiādiṁ. Vibhāvaniyaṁñāṇasampadā pathamaṁ vuttā. Tato pahāna sampadā. Ṭīkāyaṁ pana pahānasampadā pathamaṁ vuttā. Tato adhigama sampadānāma vuttā. Tato ñāṇasampadā. Pahānasampadāyañca aggamaggaññāṇaṁ dassitaṁ. Adhigama sampadāti ca sabbaññutaññāṇappaṭilābho vutto. Ñāṇasampadāyampana tehi dvīhi ñāṇehi avasesānidasabalaññāṇādīnisabbaññāṇānidassitāni. Idhapi ṭīkānayameva sambhāvento ‘‘pahānasampadāyevapanā’’tiādimāha. ‘‘Sabbaññutaññāṇappadaṭṭhāna’’nti sabbaññutaññāṇassapadaṭṭhānaṁ, āsanna kāraṇaṁ. ‘‘Na hi maggaññāṇato aññā pahānasampadānāma atthi’’. Paramatthato natthīti adhippāyo. Idañca visuddhimagge=pahānanti koci dhammonāma natthi aññatra vuttappakārānaṁ pāṇātipātādīnaṁ anuppādamattato=ti āgatattā vuttaṁ. Pahāyakadhammasamādānena pana pahātabba dhammānaṁ anuppādo nāma ekopaṇīta dhammohoti. Ekaṁ santi padaṁ hoti. Tathāhi vuttaṁ paṭisambhidā magge=uppādo bhayaṁ , anuppādo khemanti santipade ñāṇaṁ. Pavatti bhayaṁ, appavatti khemanti santipadeñāṇa=nti. Tadaṅgappahānaṁ panatadaṅgaanuppādo nāma. Vikkhambhanappahānaṁ vikkhambhana anuppādo nāma. Samucchedappahānaṁ samuccheda anuppādo nāmāti vattabbaṁ. Idha pana anuppāda sampāpakaṁ vipassanā ñāṇañca maggaññāṇañca upacārena pahānanti adhippetaṁ. Kasmā, upariñāṇa sampadādīnaṁ paccayattāti daṭṭhabbaṁ. ‘‘Sampadāsaṅkaro’’ti sampadāsambhedo, sampadāsammisso. ‘‘Ñāyāgata’’nti yuttito āgataṁ. ‘‘Sīlādiguṇehī’’ti sīla samādhi paññā vimutti vimuttiññāṇadassana guṇehi. ‘‘Iddhidhammehī’’ti iddhividhābhiññādīhi iddhiguṇehi. ‘‘Lakkhaṇānubyañjanappaṭimaṇḍitassā’’ti dvattiṁsa mahāpurisalakkhaṇehi ca asīti khuddakalakkhaṇehi ca paṭimaṇḍitassa. ‘‘Āsayo’’ti citta santāne adhisayito icchāviseso. ‘‘Ajjhāsayassā’’ti alobhajjhāsayādikassaajjhāsayassa. ‘‘Uḷāratā’’ti paṇītatā. ‘‘Hitajjhāsayatā’’tihitakāmatā. Aparipāka gatindriyānaṁ sattānaṁ indriyaparipākakālāgamanañca ettha vattabbaṁ. ‘‘Abhiññātāna’’nti atipākaṭānaṁ. ‘‘Dvepahānasampadā’’ti dvepahāna sampadā ñāṇasampadā. Sammāsambuddhapade. ‘‘Sāmaṁ saccāni abhisambujjhī’’ti ettha abhisambodhisaṅkhātaṁ aggamaggaññāṇaṁ gahitaṁ. Tañca pahānakiccappadhānaṁ hoti. ‘‘Tattha ca sabbaññutaṁ patto’’ti ettha sabbaññutaññāṇaṁ. ‘‘Balesu ca vasibhāva’’nti ettha dasabalaññāṇāni gahitāni. Tena vuttaṁ ‘‘dve…pe… sammāsambuddhapadenavibhāvitā’’ti.",
  "anya-e0401n0:32": "Sampadāniṭṭhitā.",
  "anya-e0401n0:33": "7. Sasaddhammagaṇuttamapade. Yathā=sasaṅghaṁlokanāyakaṁ namassissaṁ=ti etthasahasaddassa samavāyatthattā ahaṁlokanāyakañca saṅghañca namassissanti evaṁ samavāyattho viññāyati. Tathā idhapi sammāsambuddhañcasaddhammañca gaṇuttamañca abhivādiyāmīti evaṁ kiriyāsamavāyattho sahasaddena dīpitoti dassetuṁ ‘‘dūratohaṁ…pe… evamidaṁ daṭṭhabba’’nti vuttaṁ. ‘‘Ida’’nti sasaddhammagaṇuttamapadaṁ. Ettha ca‘‘samavāyo’’ti dvinnaṁ tiṇṇaṁ bahūnaṁ vā atthānaṁ ekasmiṁ dabbevā guṇevākiriyāyavāsamaṁ avecca ayanaṁpavattanaṁ samavāyo. Paccānutāpa paccānumodanādiṭhānesu=ahaṁ pubbedānaṁ nadadissaṁ, sīlaṁ narakkhissaṁ. - Anekajāti saṁsāraṁ sandhāvissa=ntiādinā atītepikāle anāgatavacanaṁ payujjatīti āha ‘‘namassissa’’nti namassiṁti. ‘‘Guṇībhūtāna’’nti samāsapade visesanabhūtānaṁ, appadhānabhūtānanti attho. Abbhūta tabbhāvecāyaṁ īkāro. Yathā, kāko setī bhavati, bako kaṇhībhavatīti. Ettha ca ‘‘setī bhavatī’’ti asetapubbo setobhavati. ‘‘Kaṇhībhavatī’’ti akaṇhapubbo kaṇhobhavatīti attho. Tathā idhapi. Buddhaṁ dhammañca saṅghañcavanditvā-tiādīsu visuṁvisuṁ padhānattā aguṇabhūtāpi dhammasaṅghā idhasamāsapade aññapadatthassaguṇabhūtāhonti. Ayaṁ abbhūtatabbhāvattho nāma. ‘‘Abhivāditabhāvo’’ti vutte tapaccayassa bahulaṁ atītakālavisayattā pubbeganthārambhakāle dhamma saṅghānaṁpi therassa vandanāsiddhi dassitā hoti. ‘‘Abhivādetabba bhāvo’’ti vuttepana tabbapaccayassakālasāmaññavisayattāna tathā dassitā hoti. Dānaṁ dātabbaṁ, sīlaṁ rakkhitabbantiādīsu viya dhammasaṅghānāmasabbakālaṁpi abhivādetabbāti. Evaṁ dhammasaṅghānaṁ sabbakālaṁpi abhivādanārahaguṇo eva dassitoti imamatthaṁ dassetuṁ ‘‘tatthā’’tiādi vuttaṁ. Tattha, ‘‘abhivādana’’nti idaṁ kiriyāsamavāyadassanato vuttaṁ. Kālavisesaṁ pana nadīpetiyeva. ‘‘Attano nidassanenā’’ti saputtadāro āgatoti attanā nīharitvā dassitena payogena. Sohi payogo kiriyā samavāyasseva. Naguṇasamavāyassāti. Ettha ca therassa vandanāvacane thero imehi yevapadehi ratanattayaṁtīhidvāre hivandatīti gahetvā ‘‘abhivādiyā’’ti ettha abhivādiyādhīti ca atthaṁ nīharanti. Appadhāna kiriyāpade pana tadattha nīharaṇaṁ asambhāvento ‘‘apicā’’tiādimāha. Tattha ‘‘apicā’’ti kiñci vattabbaṁ atthīti atthajotane ayaṁ nipātasamudayo. ‘‘Ganthappaṭiññāyā’’ti ganthappaṭiññāvacanena. ‘‘Sahaghaṭetvā’’ti ekato sambandhitvā.",
  "anya-e0401n0:34": "Vacanatthe . Sadhano puriso, dhanavāpuriso-ti ādayo samāsataddhitasaddā yebhūyyena atissayattha dīpakā honti. Nahi appakena dhanena tathā voharanti. Tasmā idhāpi tathā rūpaṁ atissayatthaṁ dassetuṁ ‘‘attanānimmitena…pe… saraṇabhūtenā’’ti vuttaṁ. Tattha, ‘‘attanānimmitenā’’ti attanā uppāditena. ‘‘Nahī’’tiādinā tadatthameva byatirekato vivarati. Tattha, ‘‘paranimmitenā’’ti buddhanimmitenāti adhippāyo. ‘‘Tathā thomana’’nti sasaddhamma gaṇuttamanti thomanaṁ. ‘‘Idaṁpī’’ti dutīyattha sampiṇḍane ayaṁpikāro. Nakevalaṁ purimapadadvayameva satthu asādhāraṇaguṇapadaṁ hoti. Atha kho idaṁpi padaṁ satthu paccekabuddhādīhi asādhāraṇa padamevahotīti yojanā.",
  "anya-e0401n0:35": "Dhammavacanatthe. ‘‘Dhāretī’’ti vahati. Gāthāyaṁ ‘‘rakkhatī’’ti apāyādidukkhatorakkhati. ‘‘Yesa’’nti kilesānaṁ. ‘‘Imasmiṁ atthe’’ti kilesasamucchindanasaṅkhāte dhāraṇatthe. ‘‘Nibbānañcanippariyāyato dhammo nāmā’’ti kasmā vuttaṁ, nanu nissaraṇappahānameva nibbānassa kiccaṁ, idañca samucchedappahānanti codanaṁ pariharanto ‘‘ariyamaggāhī’’tiādimāha. ‘‘Nibbānena saheva hutvā’’ti ārammaṇādhipatibhūtaṁ ārammaṇū panissayabhūtañca nibbānaṁ attano patiṭṭhaṁ katvāti adhippāyo. Apica, samucchedoti ca nissaraṇanti ca atthato samānagatikaṁ hoti. Tasmā nissaraṇaṁpi mukhyadhāraṇa mevāti daṭṭhabbaṁ. Nissaraṇamevavā padhānadhāraṇanti piyujjatiyeva. ‘‘Dhāraṇūpāyoyevahoti’’. Namukhyadhāraṇaṁ. Kasmā, samuccheda kiccābhāvato. ‘‘Etepañca pariyāyadhammāyeva’’. Kasmā, nibbānassaviyamaggānaṁ samuccheda kicce asahāyattāti. Ettha ca ‘‘sāmaññapphalānī’’ti samaṇassa bhāvo sāmaññaṁ. Ariyamaggassetaṁ nāmaṁ. Sāmaññassaphalaṁ sāmaññapphalaṁ. Dutīyavikappe akicca paccayabhūtāpi kecikitakapaccayā kammatthegatā kiccapaccayānaṁpi atthaṁ dīpeti. Yathā, diṭṭhaṁ, sutaṁ, mutaṁ, viññātanti vuttaṁ ‘‘dhāraṇāraho’’ti. ‘‘Yathā vutta dhammā yevā’’ti pañcamukhyadhammā, pañcapariyāyadhammāyeva. ‘‘Kecī’’ti cattāro maggā. Puna ‘‘kecī’’ti nibbānameva. Bahuvacana sotepatitattā ettha bahuvacanaṁ ruḷaṁ. Puna ‘‘kecī’’ti cattāro sāmaññapphala dhammā. ‘‘Kecī’’ti pariyatti dhammo. Etthāpi bahuvacanaṁ sotapatitameva. ‘‘Dhārenta’’nti dhārentaṁ puggalaṁ. Tatīya vikappe ‘‘apatamānaṁ vahantī’’ti apatamānaṁ katvā vahanti. Catuttha vikappe ‘‘etthā’’ti etasmiṁ dhamme. Dhammovadīpaṁ etesanti dhammadīpā. Dhammova paṭisaraṇaṁ etesanti dhammappaṭisaraṇā. Dhammadīpā bhikkhave bhavatha dhammappaṭisaraṇā, anaññappaṭisaraṇā tihi vuttaṁ. Laddhā patiṭṭhā etesanti laddhappatiṭṭhā. Yujjatiyeva. Dhammadīpapāṭhānulomattāti adhippāyo. Dhammavicāraṇāyaṁ, codakopaṭipatti dhammaṁ dasavidha dhammato aññaṁmaññamāno ‘‘kasmā’’tiādinā codeti. So pana paṭipatti dhammo tato aññona hoti, tattheva antogadhoti dassento ‘‘sopanā’’tiādimāha. ‘‘Maggassa pubbabhāgappaṭipadā hotī’’ti yathā ambarukkho ambapupphaambapphalassa patiṭṭhā bhāvena pubbabhāga nissayo hoti. Kasmā, itoyevatassa pupphapphalassa jātattā etthevasaṁ vaḍḍhitattā ca. Tathā paṭipatti dhammopi ariyamaggapphalassapatiṭṭhābhāvena pubbabhāgūpanissayappaṭipadāhoti. Kasmā, itoyeva tassajātattā etthevasaṁ vaḍḍhitattā ca. Vuttañhetaṁ mahāvagga saṁyutte. Seyyathāpi bhikkhave yekeci mebījagāmabhūtagāmāvuḍḍhiṁ viruḷiṁ vepullaṁ āpajjanti. Sabbete pathaviṁ nissāya pathaviṁ patiṭṭhāya. Evameva kho bhikkhave bhikkhusīlaṁ nissāya sīlepatiṭṭhāya ariyaṁ aṭṭhaṅgīkaṁ maggaṁ bhāvento vuḍḍhiṁ viruḷhiṁ vepullaṁ pāpuṇāti dhammesūti. ‘‘Pubbacetanāviyadāne’’ti yathā tividhaṁ puññaṁ, dānamayaṁ puññaṁ sīlamayaṁ puññaṁ bhāvanāmayaṁ puññanti vutte dānavatthu pariyesanato paṭṭhāya dānaṁ ārabbhapavattā sabbā pubbabhāga cetanā dānavacane saṅgahitā dānantveva saṅkhyaṁgatā. Evaṁ so paṭipatti dhammo ariya maggavacane evasaṅgahito, ariyamaggo tveva saṅkhyaṁ gatoti vuttaṁ hoti.",
  "anya-e0401n0:36": "Imasmiṁ dhammasaṁsandane aparampi vattabbaṁ vadanto ‘‘apicā’’tiādimāha. Tattha ‘‘yadaggenā’’ti yenakāraṇakoṭṭhāsena dhāraṇūpāyotiādinā kāraṇabhāgenāti attho. Vandanaṁ araha tīti vandaneyyo. Tasmiṁ vandaneyye. ‘‘Puthujjanakalyāṇako’’ti ettha tividho kalyāṇako vinayakalyāṇako suttantakalyāṇako abhidhammakalyāṇakoti. Tattha vinaye paññattāya kalyāṇappaṭipattiyā samannāgato bhikkhu vinayakalyāṇako nāma. So idha bhikkhu pātimokkha saṁvarasaṁvuto viharati ācāra gocara sampanno, aṇumattesu vajjesu bhayadassāvī samādāya sikkhati sikkhāpadesūti ettha veditabbo. Tattha vinaye paññattākalyāṇappaṭipattiduvidhā, ādi brahmacariyakasīlaṁ abhisamacārikasīlanti. Tattha, ubhatovibhaṅgapariyāpannaṁ sīlaṁ ādibrahmacariyakaṁ nāma. Khandhakapariyāpannaṁ sīlaṁ abhisamacārikaṁ nāma.",
  "anya-e0401n0:37": "Suttantesu vuttāya kalyāṇappaṭipattiyā samannāgato gahaṭṭho vā pabbajito vā suttanta kalyāṇako nāma. So catūhi bhikkhave dhammehi samannāgato ariyasāvako sabbaṁ duggatibhayaṁ samatikkanto hoti. Katamehi catūhi. Idha bhikkhave ariyasāvako buddhe aveccappasādena samannāgato hoti iti piso bhagavā…pe… satthādevamanussānaṁ, buddho, bhagavāti. Dhamme aveccappasādena samannāgato hoti svākkhāto bhagavatā dhammo…pe… paccattaṁ veditabbo viññūhīti. Saṅghe aveccappasādena samannāgato hoti suppaṭipanno bhagavato sāvakasaṅgho…pe… anuttaraṁ puññakkhettaṁ lokassāti. Ariyakantehi sīlehi samannāgato hotīti ettha veditabbo. Tattha buddhe aveccappasādo nāma arahaṁ, sammāsambuddho, tiādikānaṁ guṇapadānaṁ attha jānanaññāṇena yutto pasādo. Ariyehikāmīyanti icchīyantīti ariyakantāni. Suparisuddhassa ājīvaṭṭhamakasīlassetaṁ nāmaṁ. Cattārimāni bhikkhave sotāpattiyaṅgāni. Katamāni cattāri. Sappurisasaṁsevo, saddhammassavanaṁ, yoniso manasikāro, dhammānu dhammappaṭipattītiādīni bahūni suttantāni idha vattabbāni.",
  "anya-e0401n0:38": "Abhidhamme vā suttantesu vā vuttāya kalyāṇappaṭipattiyā samannāgatogahaṭṭho vā pabbajito vā abhidhammakalyāṇako nāma. So idha sutavā ariyasāvako ariyānaṁ dassāvī ariya dhammassakovido ariyadhammesu vinīto. So rūpaṁ attato na samanupassatīti ettha veditabbo. Tattha, ‘‘sutavā’’ti ettha khandhā, yatana, dhātu, paṭiccasamuppāda, satipaṭṭhānā, dīsu uggaha paripucchā vinicchayaññāṇa samannāgato gahaṭṭho vā pabbajito vā suta vā nāmāti aṭṭhakathāsu vutto. So eva puthujjana kalyāṇakoti ca vuccati.",
  "anya-e0401n0:39": "Duve puthujjanā vuttā, buddhenādiccabandhunā;",
  "anya-e0401n0:40": "Andho puthujjano eko, kalyāṇeko puthujjano. ti",
  "anya-e0401n0:41": "Ca vuttaṁ. Aṅguttare pana catukkanipāte katamo puggalo appassuto sutena upapanno hoti. Idhekacco dhammaṁ suṇāti ekāyapi cātuppadikāya gāthāya attha maññāya dhamma maññāya dhammā nu dhammappaṭipanno hoti. Ayaṁ appassutosutena upapannoti vuttaṁ. Sutavāti ca sutena upapannoti ca atthato ekanti. Puthujjana kalyāṇako saṅghe sekkhesusaṅgahito. Vuttaṁhetaṁ parivāre ke sikkhantīti. Puthujjana kalyāṇakena saddhiṁ satta ariyapuggalā sikkhanti. Arahā khīṇāsavo sikkhitasikkhoti. Dakkhiṇa vibhaṅgasutta aṭṭhakathāyaṁ pana. Ti saraṇa saraṇaṁ gato upāsakopi sotāpattiphalasacchikiriyāya paṭipanne saṅgahitoti vuttaṁ. Tattha, sotāpattiphalasacchikiriyāya paṭipannonāma sotāpatti maggaṭṭho ariyapuggalo. ‘‘Sohisaṅgahito’’ti sambandho. ‘‘Ettāvatā paṭikkhittaṁ hotī’’ti sambandho. ‘‘Saṅghe asaṅgahito’’ti saṅghaṁsaraṇaṁ gacchāmīti ca, suppaṭipanno bhagavato sāvakasaṅghoti ca, evarūpesu ṭhānesu āgate saṅgha vacane asaṅgahito. ‘‘Na hitaṁ saraṇaṁ gacchantassasaraṇagamanaṁ sampajjatī’’ti idaṁ saṅghaṁsaraṇaṁ gacchāmīti ettha saṅgha vacanetassapuggalassa asaṅgahita bhāvasādhanatthaṁ vuttaṁ. Tenāha ‘‘taṁ paṭikkhittaṁ hotī’’ti. Sace pana sabbaṁ bhagavato sāvakasaṅghaṁ anuddhissatameva puggalaṁ saṅghaṁsaraṇaṁ gaccheyya āyasmantaṁ saraṇaṁ gacchāmīti. Saraṇa gamanaṁ na sampajjatiyeva. Atha sabbaṁ bhagavato sāvakasaṅghaṁ uddissa tassa santike saraṇaṁ gaccheyya saṅghaṁ saraṇaṁ gacchāmīti. Sampajjatiyeva . Idañca daharakāle sabbappathamaṁ saraṇagamanaṁ sandhāya vuttaṁ. Idañhi saraṇa gamanaṁ nāma sakiṁ gahetvā ratanattaye saddhaṁ ajahantassa yāvajīvaṁpi na bhijjati. Punappunaṁ gahaṇa kiccaṁ natthi. Punappunaṁ gaṇhantepi dosonatthi. Punappunaṁ puññaṁ vaḍḍhati. Sabbappathamaṁ gahaṇakāle ca aññena dinnattā laddhaṁ nahoti. Attanovacī bhedena laddhaṁ hoti. Tasmā aññassa santike aggahetvā sayameva vacībhedaṁ gaṇhantassa gahaṭṭhassa saraṇa gamanaṁ sampajjatiyeva. Tathā sabbāni gahaṭṭhasīlānīti. Sāmaṇera saraṇa gamanampana bhikkhunādinnameva labbhati. Tañca kho ubhinnaṁpiṭhānakaraṇa sampattiyā sati evāti daṭṭhabbaṁ. ‘‘Vo’’ti tumhākaṁ. Yodhammo ca desito yovinayocapaññatto. ‘‘Mamaccayenā’’ti mamātikkamena. Mayi parinibbuteti vuttaṁ hoti. Satthā bhavissatīti pāṭhaseso. ‘‘Saṁvaṇṇito’’ti suṭṭhutaraṁvaṇṇito thomito. ‘‘Kalyāṇappaṭipattiyaṁ ṭhitopī’’ti tīsukalyāṇappaṭipattīsu aññatarappaṭipattiyaṁ ṭhitopi. ‘‘Aṭṭhitopī’’ti sabbappaṭipattibāhiro dussīlopāpadhammoti adhippāyo. Visesato pana vinayappaṭipatti eva idha pariyattāti daṭṭhabbā. ‘‘So’’ti sodussīlo pāpadhammo. Attanopi saraṇaṁ nahoti. Avassaṁ apāyagāmīyeva so hotīti adhippāyo. ‘‘Kuto saraṇaṁ bhavissatī’’ti yojanā. ‘‘Anekesu suttasahassesū’’ti vinayepi bahūni garahasuttapadāni dissanti suttantesupi. Visesato pana aggikkhandhopamasuttādīsu.",
  "anya-e0401n0:42": "Saddhammavacanatthe. Kilesesamenti vūpasamentīti santoti vacanatthaṁ sandhāya ‘‘samitakilesāna’’nti vuttaṁ. Santa saddo pana pasattheca, pūjiteca, sappuriseca, paṇḍiteca, dissatīti imaṁ abhidhānatthaṁ sandhāya ‘‘pasatthāna’’ntiādivuttaṁ. ‘‘Saccovā dhammo saddhammo’’ti yojanā. Etena sabhāvato atthisaṁvijjatīti santoti dasseti. ‘‘So’’ti aññatitthiya dhammo. ‘‘Dhārentassā’’ti savanuggahadhāraṇappaṭipajjanādivasena dhārentassa. Ahitoyeva sampajjati, yebhuyyena duggati vipākattāti adhippāyo. ‘‘Ayaṁ panā’’ti satthu saddhammo pana. ‘‘Tathā dhārentassā’’ti ayaṁ me hitoti dhārentassa hitoyevasampajjati, sugati nibbāna sampāpakattāti adhippāyo.",
  "anya-e0401n0:43": "‘‘Samānadiṭṭhisīlāna’’nti samānadiṭṭhikānaṁ samānasīlānañca. Etena samānadiṭṭhisīlā janā gaṇīyanti etthāti gaṇo. Saṁhanīyanti ekatokarīyanti etthāti saṅghoti imamatthaṁ dīpeti. Saha ekato dhammaṁ carantīti sahadhammikā. Ekassa satthuno dhamma vinaye pabbajitā. Tesaṁ sahadhammikānaṁ. Bhagavato sāvakasaṅgho uttamagaṇo nāma. Ye keci loke saṅghāvā gaṇāvā. Tathāgatassa sāvakasaṅgho tesaṁ aggamakkhāyatīti hi vuttaṁ. Soyeva idha gaṇuttamoti vuccati visesana para nipāta vasenāti adhippāyo. Uttamasaddassa guṇanāmattā ‘‘guṇamhiyeva pavattatī’’ti vuttaṁ. ‘‘Tenā’’ti uttama saddena. ‘‘Gaṇoti saṅghoyeva vuccati’’ saṅghasaddassapi samūhaṭṭhe niruḷhattā, ‘‘so vinayakammesu pasiddho’’ti pañcasaṅghā catuvaggasaṅgho, pañcavaggasaṅgho, dasavaggasaṅgho, vīsativaggasaṅgho, atirekavīsativaggasaṅgho, catuvaggakaraṇīyaṁ kammaṁ, pañcavaggakaraṇīyaṁ kammantiādinā pasiddho pākaṭo. Dakkhiṇā vuccati kammañca kammaphalañca saddahitvā āyatiṁ vipākapphalappaṭi lābhatthāya dinnaṁ dānakammaṁ dakkhanti vaḍḍhanti sattā etāyāti katvā. Taṁdakkhiṇaṁ paṭiggaṇhituṁ arahatīti dakkhiṇeyyo. ‘‘Arahatī’’ti ca anuttara puññakkhetta visesattādāyakena icchita patthitassa āyatiṁ phalassa suṭṭhusampādanavasena dāyakassa ca avirādhanato asaṅkhyeyyāppameyyavaḍḍhi āvahanato ca paṭiggaṇhituṁ arahati. Evarūpaṁhidānaṁ nāma uḷāradānaṁ hoti. Taṁ yesudussīlesudiyyati. Tesaṁ khetta duṭṭhattā dāyakena icchitapatthitaṁ phalaṁ na sampādeti. Nipphalaṁ vā hoti. Appapphalaṁ vā. Evaṁsati, te dāyakañca virādhenti nāma. Puññapphalāni ca vināsenti nāma. Sayañca taṁdānaṁ paṭiggahaṇato vā paribhogato vā saddhādeyyaṁ vinipātanato vā duggati bhāgino honti. Tasmāte evarūpaṁ dānaṁ paṭiggaṇhituṁ nārahantīti. ‘‘Upasampadākammaṁ sammuti nāmā’’ti ekena pariyāyena sammuti kammaṁ nāma. Tañhi kāmaṁtera sasusammuti kammesunāgataṁ. Ñatti catuttha kammavācā saṅkhātāya pana saṅghasammutiyā siddhattā tena pariyāyena sammuti kammanti vuccatīti. ‘‘Upasampannabhūmiṁ patvā’’ti upasampannabhūmi saṅkhātaṁ upariṭhānantaraṁ patvā. Tathā hi vuttaṁ vinaye bhikkhu vibhaṅge. Ñatti catutthena kammena akuppena ṭhānārahenāti. Tattha, ‘‘ṭhānārahenā’’ti upasampanna bhūmisaṅkhātaṁ ṭhānantaraṁ pāpetuṁ arahenāti attho. ‘‘Upasampannabhūmī’’ti ca upasampanna sīlaṁ vuccati. ‘‘Vinayakammesu pasiddho’’ti. Suṇātumebhante saṅgho tiādīsu pākaṭo. Apica ‘‘sammuti saṅgho’’ti, devasaṅghāsamāgatātiādīsu viya bahūnaṁ samūhanaṭṭhena lokasammutiyā siddhosaṅgho sammuti saṅghotipi yujjati. ‘‘Ariyapuggalasamūho’’ti puthujjanakalyāṇako bhikkhu pubbe vuttanayena sotāpatti maggaṭṭhe saṅgahitoti, tena saha aṭṭhavidho ariya puggalasamūho. ‘‘Sammuti saṅghe antogadhoyevā’’ti etena dakkhiṇeyyasaṅgho nāma visuṁ navattabbo. Tasmiñca navattabbe sati, sammuti saṅghotipi vattabba kiccaṁ natthi. Bhagavato sāvakasaṅgho tveva vattabbaṁ hotīti dasseti. Saccametaṁ. Idha pana saṅghavacanena āgataṭṭhānassa duvidhattā saṅghassa duvidhatā vuttā. Tattha sammuti saṅghassa āgataṭṭhānaṁ vinayakammesūti vuttameva. Idāni ariyasaṅghassa āgataṭṭhānaṁ dassento ‘‘tathāpī’’tiādimāha. Tattha saraṇa gamana…pe… anussatiṭṭhānesu upasampannabhūto bhikkhusaṅghova gahetabbo. Dakkhiṇāvisuddhiṭṭhāne pana puggalikadānesu catūhi sotāpattiyaṅgehi samannāgato upāsakopi sāmaṇeropi yujjati. Saṅghika dānesu pana bhikkhusaṅghova. ‘‘Tathā tathā saṁvaṇṇetvā’’ti āhuneyyo, pāhuneyyo, dakkhiṇeyyo, añjalīkaraṇīyyo, anuttaraṁ puññakkhettaṁ lokassā, tiādināsuṭṭhu thometvā. So dakkhiṇeyya saṅgho. ‘‘Puthujjana saṅgho’’ti idaṁ ariya saṅghena vinākevalaṁ puthujjanasaṅghaṁ sandhāya vuttaṁ. Ettha ca saṅgha vacanena saṅgha pariyāpanno ekopi bhikkhu gahetabbo. So sace puthujjano hoti, anuttaraṁ puññakkhettaṁ nahoti. Yadi ariya puggalo hoti, anuttaraṁ puññakkhettaṁ hoti.",
  "anya-e0401n0:44": "Dakkhiṇavibhaṅgasutte saṅghikadāne bhavissanti kho panānanda gotrabhuno kāsāvakaṇṭhā dussīlā pāpadhammā. Tesaṁpi saṅghaṁ uddissa dānaṁ dassanti. Tadāpānanda saṅghagataṁ dakkhiṇaṁ asaṅkhyeyyaṁ appameyyanti vadāmīti vuttattā saṅghikaṭṭhānaṁ patvā koci bhikkhu dakkhiṇeyya saṅghe asaṅgahitoti natthīti daṭṭhabbo.",
  "anya-e0401n0:45": "Khettaṁ dūsentīti khettaduṭṭhāni. Tiṇāni. Khettaduṭṭhā kilesā. Vuttañhidhammapade.",
  "anya-e0401n0:46": "Tiṇadosāni khettāni, rāgadosā ayaṁpajā;",
  "anya-e0401n0:47": "Tasmāhi vītarāgesu, dinnaṁ hoti mahapphalaṁ.",
  "anya-e0401n0:48": "Tiṇadosāni khettāni, dosadosā ayaṁpajā;",
  "anya-e0401n0:49": "Tasmāhi vītadosesu, dinnaṁ hoti mahapphalaṁ.",
  "anya-e0401n0:50": "Tiṇadosāni khettāni, mohadosā ayaṁpajā;",
  "anya-e0401n0:51": "Tasmāhi vītamohesu, dinnaṁ hoti mahapphalanti.",
  "anya-e0401n0:52": "Idha pana sātissayato khettaduṭṭhe kilese dassetuṁ ‘‘sakkāyadiṭṭhivicikicchānusayāna’’nti vuttaṁ. ‘‘Sabbhāvā’’ti santassa vijjamānassabhāvo sabbhāvotiviggaho. ‘‘Assā’’ti puthujjana saṅghassa. ‘‘Saddhammapade vuttanayenā’’ti apicayadaggenāti vuttanayena.",
  "anya-e0401n0:53": "Sasaddhammagaṇuttamapadatthānudīpanī niṭṭhitā.",
  "anya-e0401n0:54": "8. ‘‘Abhivādiyā’’ti sukhīhohisappurisāti evaṁ abhivadāpetvā. Abhivādanañca nāma vandanāmevāti vuttaṁ ‘‘vanditvā’’ti. Vandantohi vandaneyye vuddhe tathā vadāpeti nāma. Tathā vadanañca vandaneyyānaṁvuddhānaṁ vattaṁ. ‘‘Paccupaṭṭhāpetvā’’ti paṭimukhaṁ upaṭṭhāpetvā. ‘‘Tividhā’’ti dvāra bhedena tividhā. ‘‘Vandaneyyāna’’nti buddhādīnaṁ. ‘‘Nipajjanto’’ti nipatanto. ‘‘Avandiyesū’’ti bhikkhūhi avanditabbe sunavakatarādīsu. ‘‘Guṇapadānī’’ti guṇadīpakāni arahaṁ sammāsambuddhotiādipadāni. Etthacakāyenavandatītiādi upacāra vacanaṁ hoti. Yathā cakkhunā rūpaṁ passatīti. Tathāhi vuttaṁ aṭṭhakathāsu cakkhunā rūpaṁ disvāti karaṇavasena cakkhūti laddhavohārena rūpadassana samatthena cakkhu viññāṇena rūpaṁ disvā. Porāṇā panāhu cakkhu rūpaṁ na passati, acittattā. Cittaṁ na passati, acakkhuttā. Dvārārammaṇa saṅghaṭṭane pana sati cakkhu pasādavatthu kenacittena passati. Īdisī panesā kathā dhanunā vijjhatītiādīsu viya sasambhāra kathānāma hoti. Tasmā cakkhunā rūpaṁ disvāti cakkhu viññāṇena rūpaṁ disvāti ayamevettha atthoti. Etthahi ‘‘kāyenā’’ti kāya viññattisaṅkhātaṁ dvāra rūpaṁ karaṇaṁ hoti. Tasmā cakkhunāti vacane upacāra vacane sati kāyenāti vacanaṁpi upacāra vacananti viññāyati. Tathā cakkhunāti pade cakkhuviññāṇenāti atthe sati kāyenāti padepi kāyakammenāti attho viññāyati. Vācāya vandati, manasāvandatī,ti padesupi esanayo. Evañca sati, kāya kammenavandāmi, vacīkammena vandāmi, manokammena vandāmi, tīhi kammehi vandāmīti idameva mukhyavacananti siddhaṁ hoti. Sabbamidaṁ indriya saṁvarasīlaṭṭhāne aṭṭhakathāsu āgatattā vuttaṁ. Cakkhunāti idaṁ pana mukhya karaṇa vacanameva sambhavati. Kasmā, cakkhussa dassanasaṅkhātassa cakkhuviññāṇassa vatthu purejātindriyapaccayavisesattā. Sotena saddaṁsutvātiādīsupi esanayo.",
  "anya-e0401n0:55": "Kāyenavandati, vācāyavandatī,ti ettha taṁkāyavacīviññatti rūpa dvayaṁ kiñcāpi sahajāta cetanā kammena jātaṁ hoti. Na taṁ cetanākammaṁ viññatti dvayenajātaṁ. Evaṁ santepi taṁ rūpa dvayaṁ tassācetanāya kāyavandanākamma, vacīvandanākamma siddhiyā upanissaya paccayaviseso hoti. Yathātaṁ mātito jāto putto vuddhi patto taṁ taṁ kammesu mātuyā bala vūpanissayo hoti. Evañca katvā taṁ rūpadvayaṁ abhidhamme dvārarūpanti vuttaṁ. Tasmā ‘kāyena, vācāyā,ti idaṁpi mukhya karaṇa vacanamevāti daṭṭhabbaṁ. Kāyenāti pana kāyakammenāti atthe sati, tassakammassa vandanākiriyāya saha abhedo āpajjatīti ce. Nāpajjati. Kasmā cetanāhaṁ bhikkhave kammaṁ vadāmi, cetayitvā kammaṁ karoti ‘kāyena, vācāya, manasāti imasmiṁ sutte yathāhi ‘‘cetayitvā’’ti purimacetanāhi ceta yitvā . ‘‘Kammaṁ karotī’’ti pacchimaṁ sanniṭṭhāpana cetanā kammaṁ karotīti attho. Tathā idhapi purimapacchimacetanā sambhavatoti. Ettha hi ‘‘kāyakammenā’’ti purimacetanā kammaṁ gayhati. ‘‘Vandatī’’ti pacchima sanniṭṭhāpanacetanākammanti.",
  "anya-e0401n0:56": "9. ‘‘Racayanto’’ti vidahanto. ‘‘Racayissatī’’ti apaccakkhe atīte anāgatavacanaṁ. ‘‘Potthakāruḷha’’nti potthaka pattesulikhanavasena āruḷhaṁ.",
  "anya-e0401n0:57": "10. Abhidhammatthapade. ‘‘Abhidhamme’’ti abhidhammappakaraṇe. ‘‘Ettha, etenā’’ti vacanehi saṅgahasaddassa ekasesavidhānaṁpi viññāyati. ‘‘Aññaṁpāḷidvayaṁ vuccati’’. Kasmātaṁ pāḷidvayaṁ abhidhammo nāmāti vuttaṁ ‘‘tañcā’’tiādi. ‘‘Yathāpavatte’’ti attano paccayānurūpaṁ pavatte. ‘‘Paramatthadhamme evā’’ti dve me bhikkhave puggalā, tayomebhikkhave puggalātiādinā paññattivohārena pavattāpi desanā paramattha dhammehi vinā napavattati. Paramattha dhammānaṁ nānattavaseneva puggalānaṁ nānattasambhavato. Tasmā paramatthadhamme eva dīpeti. Na āṇāvidhānaṁ dīpeti. ‘‘Dvīsudhammesū’’ti niddhāraṇe bhummavacanaṁ. ‘‘Yoitarato’’ti niddhāraṇīyaṁ. ‘‘Yo’’ti yo dhammo. ‘‘Itarato’’ti itara dhammato suttanta dhammato. ‘‘Evañca katvā’’ti iminākāraṇenāti attho. Aṭṭhakathāsu vuttanti sambandho. Desetabbappakārānaṁ anavasesavibhattivasena atirekatā, suddha dhammādhiṭṭhāna desanā pavattivasena visesatā yojetabbā. ‘‘Yato’’ti yasmā anavasesavibhattito, ativitthāradesanābhāvatoti vuttaṁ hoti. Kasmā devesu eva desentīti āha ‘‘na hi manussā’’tiādiṁ. Tattha ‘‘na hi manussā paṭiggahetuṁ sakkontī’’ti sambandho. ‘‘Pavattanayogya’’nti pavattanatthāya pahontaṁ. ‘‘Kathāmagga’’nti desanākathāpabandhaṁ. ‘‘Ekamātikānu bandhā’’ti kusalā dhammā akusalā dhammātiādikaṁ ekaṁ abhidhamma mātikaṁ anugatā. ‘‘Tassā’’ti abhidhammassa. Atireka visesatanti sambandho. ‘‘Tatthā’’ti tissaṁ aṭṭhasāliniyaṁ. Ādimhiyevatattha kenaṭṭhena abhidhammo, dhammātireka dhammavisesaṭṭhe nā-ti vatvā tadatthaṁ vitthārento suttañhi patvā pañcakkhandhā ekadeseneva vibhattā, nanippadesena. Abhidhammaṁ patvā pana nippadesatova vibhattā-ti vuttaṁ. Tenāha ‘‘dhammanāmikāna’’ntiādiṁ. ‘‘Dhammo panā’’ti pāḷidvayamāha.‘‘Evaṁ santepī’’ti aṭṭhasāliniyaṁ evaṁ vicāritepisati. ‘‘Sabbajeṭṭhako’’ti tiṇṇaṁ piṭakānaṁ majjhesabbajeṭṭhako. Kasmā sabbajeṭṭhako siyāti āha ‘‘vinayaṁ vivaṇṇentassahī’’tiādiṁ. Tattha ‘‘vivaṇṇentassā’’ti garahantassa. Carati pavattatīti cakkaṁ. Lokasmiṁ kenaci samaṇena vā brāhmaṇena vā devena vā mārena vā brahmunā vā paṭinivattituṁ asakkuṇeyyaṁ āṇāvidhānaṁ āṇācakkaṁ nāma. Tathā asakkuṇeyyaṁ desanā vidhānaṁ dhammacakkaṁ nāma. Tattha, yo pana bhikkhu methunaṁ dhammaṁ paṭisevati, pārājiko hoti asaṁvāso-tiādinā nayena pavattaṁ āṇāvidhānaṁ āṇācakkaṁ nāma. Cattārimāni bhikkhave ariyasaccānī-tiādikaṁ desanāvidhānaṁ dhammacakkaṁ nāma. Tadubhayaṁpi koci bhindituṁ pārājikaṁ vā bhikkhuṁ apārājikaṁ kātuṁ catussaccaṁ vā dhammaṁ asaccaṁ kātuṁ nasakkoti. Atha kho karontoyeva devadattoviya āpāyiko hoti. Pārājikoca bhikkhu attānaṁ suddhaṁ akaronto apāyagāmīyeva hoti. Evaṁ sabbesu vinaya sikkhāpadesu. Evaṁ kenaci paṭinivattituṁ asakkuṇeyyattā tadubhayaṁpi appaṭivattiyaṁ cakkaṁ nāma hoti. ‘‘Vinayo nāma sāsanassa mūla’’nti vinaye ṭhite bhikkhusaṅgho paññāyati. Bhikkhu saṅghe paññāyante tividhopisaddhammopaññāyati, tividhaṁpi satthusāsanaṁ tiṭṭhati. Evaṁ vinayo tividhassasāsanassa mūlaṁ hotīti. Kathañcapariyattisaddhamme paññāyante tividhaṁpi sāsanaṁ tiṭṭhatīti. Vuccate. Tattha sāsanaṁ tiṭṭhatīti kittakaṁkālaṁ tiṭṭhatīti. Pañcavassasahassāni tiṭṭhatīti porāṇaṭṭhakathāsukathayiṁsu. Micchāvādinopanavadanti vinaye cūḷavaggebhikkhunikkhandhake sace ānanda mamasāsanemātugāmo pabbajjaṁ nalabheyya. Vassasahassaṁ saddhammo tiṭṭheyya. Idāni mātugāmassa pabbajjā anuññātā gotamiyā punappunaṁ āyācanaṁ upādāya. Pañcevadāni ānanda vassasatāni saddhammoṭhassatīti vuttaṁ. Tasmā buddhasāsanaṁ pañcavassasatāni eva tiṭṭhati. Tatoparaṁ ekadivasaṁpi na tiṭṭhati. Idāni sāsanappaṭi rūpakamattaṁ hotīti. Taṁ tesaṁ micchā vacanamattaṁ. ‘‘Pañcevavassasatānī’’ti idaṁ pana sanniṭṭhāna vacanaṁ nahoti. Mātugāmānaṁ ādīnava dīpanamattavacanaṁ. So ca ādīnavo aṭṭhagarudhamme saṇṭhapetvā satthārā eva paṭibāhito. Puna ‘‘vassasahassa’’nti idamevasanniṭṭhāna vacanaṁ jātanti. Etthapikecivadanti vassasahassameva sāsanaṁ tiṭṭhati, tatoparaṁ ekadivasa mattaṁpi na tiṭṭhati, antaradhāyati. Tadā sīmāyopi asīmā honti. Pacchātāsu upasampāditāpi anupasampannā honti. Idāni sāsanappaṭi rūpakamattaṁ hotīti. Idaṁpi tesaṁ atthañcakāraṇañca adisvā ajānitvā vuttattā micchā vacanamattaṁ hoti. Ayaṁ panettha attho. ‘‘Vassasahassaṁ saddhammo tiṭṭheyyā’’ti vassasahassameva saddhammo aparihāyamāno tiṭṭheyya. Tatoparaṁ pana na tiṭṭheyya, anukkamena parihāyamāno gaccheyyāti. Kathaṁ pana aparihāyamāno tiṭṭhati, kathañca parihāyamāno gacchatīti. Vuccate. Pañcasaṅghā veditabbā. Yesu saṅghe susaddhammo tiṭṭhati. Katame pañca. Khīṇāsavasaṅgho, anāgāmisaṅgho, sakadāgāmisaṅgho, sotāpannasaṅgho, puthujjanakalyāṇakasaṅgho,ti. Tattha, vassasahassabbhantare sabbepañcasaṅghā paññāyanti. Evaṁ vassasahassaṁ saddhammo aparihāyamāno tiṭṭhati. Tatoparaṁ khīṇāsavasaṅgho na paññāyati. Sesāni cattārivassasahassāni anukkamena sesānaṁ catunnaṁ saṅghānaṁ khettāni jātāni. Evaṁ tatoparaṁ parihāyamāno gacchatīti ayamettha attho. Kāraṇaṁ vuccate. ‘‘Saddhammo tiṭṭheyyā’’ti ettha tividho saddhammo ‘pariyattisaddhammo, paṭipattisaddhammo, paṭivedhasaddhammo,ti. So eva tividhaṁ sāsananti ca vuccati. Tattha, pariyatti saddhammo nāma sāṭṭhakathānitīṇipiṭakāni. Soca etarahi paripuṇṇo tiṭṭhati. Kathaṁ pariyatti sāsanaṁ paṭirūpakamattaṁ bhaveyya. Bhikkhū ca pariyattikammikā aneka satasahassamattā paññāyanti. Kathañcidaṁ sāsanaṁ tatoparaṁ ekadivasaṁpi na tiṭṭheyya. Te ca bhikkhū sīlappaṭipattiyaṁ ṭhitā aneka satasahassamattā etarahi sandhissanti. Kathañca paṭipatti sāsanaṁ tatoparaṁ na tiṭṭheyya. Pariyattiyāca paṭipattiyāca tiṭṭhamānāyapaṭivedhasaddhammopi na tiṭṭhatīti na vattabbo. Yathāhi-eko dhanaseṭṭhi nāma atthi. So puttadhītu paramparānaṁ atthāya mahantāratananidhayo bhūmiyaṁ bahūsuṭṭhānesu nidahitvā ṭhapitā honti. Potthakesu ca tesaṁ pavattiṁ paripuṇṇaṁ likhitvā ṭhapeti. Tattha nimīsu ca potthakesu ca akkharesu ca dharantesu tenidhayo nassanti antaradhāyantīti na vattabbāyeva. Evamidaṁ sāsanaṁ daṭṭhabbaṁ. Tatthahi nidhīnaṁnidhānabhūmisadisaṁ tepiṭakaṁ buddhavacanaṁ, dhanaratanasadisāni dhammaratanāni. Yathā ca seṭṭhivaṁsejāto balasampanno puriso potthakaṁ passitvā suṭṭhu khaṇanto tāniratanāni labhissatiyeva. Evamidhapi balasampanno bhikkhu desanādhammaṁ sutvā suṭṭhu paṭipajjanto tānidhammaratanāni labhissatiyeva. Labhamāne ca sati, kathaṁ tānidhammaratanāni antarahitāni. Sīmānañca pavattivānivatti vā āṇācakkasseva visayo hoti. Na dhammacakkassa. Yañca vuttaṁ-pañcevavassasatānisaddhammo ṭhassatīti ca, - vassasahassaṁ saddhammo tiṭṭheyyāti ca. Idañca vacanaṁ dhammacakkameva hoti, na āṇācakkaṁ. Baddhasīmāyo ca nivattamānā dvīhi kāraṇehi nivattanti antaradhāyanti. Āṇācakkabhūtāya kammavācāya samūhananena vā, sāsanassa vā antaradhānena. Tattha vassasahassapariyante kammavācāya samūhananañca natthi. Sāsanantaradhānañca nāma anāgate dhātuparinibbānena paricchinnaṁ hoti. Dhātuparinibbānehi jāte sabbaṁ āṇācakkaṁ vigataṁ hoti, antaradhāyati. Dhammacakkaṁ pana devalokesu yāvānāgatabuddhakālāpi pavattissatiyeva āḷavakapucchāgāthāyo viya. Apicayo vo ānanda mayā dhammo ca vinayo ca desito paññatto. So vo mamaccayena satthā-ti vuttaṁ. Socati piṭakabhūto dhammavinayo satthā etarahi tividhaṁpi sāsanaṁ lokassa dīpento pakāsento tiṭṭhati. Yatobuddhabhāsikānaṁ devamanussānaṁ nānā bāhirakehi janehi asādhāraṇo mahanto ñāṇāloko etarahi vijjotamāno pavattati. Tehi sabbaññutaññāṇena desitāni etarahidharamānāni caturāsīti dhammakkhandha sahassāni sutvā anamataggesaṁsāre anantāsu lokadhātūsu sabbaṁlokattayappavattiñca, sabbaṁdhammappavattiñca, sabbaññutaññāṇānugatikena sutamayaññāṇena jānanti. Āyatiñca saggatthāya ca maggaphalanibbānatthāya ca nānāpuññakiriyavatthūni ārabhanti, pabbajanti. Pariyattiṁ pariyāpuṇanti. Paṭipattiṁ pūrenti. Bhāvanaṁbhāventi. Idaṁ sabbaṁ sāsanappaṭirūpakamattaṁna hoti. Ekanta sāsanaṁ hoti. Kasmā, yathā dhammaṁ yathā vinayaṁ paṭipajjanato. Imāya ca paṭipattiyā āyatiṁ saggamaggaphala nibbānappaṭilābhāya saṁvattanikattāti. Ettāvatā sabbaṁ micchāvādīnaṁ micchāvacanaṁ vidhamitaṁviddhaṁsitaṁ hotīti.",
  "anya-e0401n0:58": "Paṇāmagāthāvaṇṇanā.",
  "anya-e0401n0:59": "11. Dutīyagāthāvaṇṇanāyaṁ. ‘‘Ādigāthāyā’’ti pathamagāthāvākyena. ‘‘Taṁ taṁ payojanasahite’’ti tenatenapayojanena sahite. ‘‘Pañca atthe’’ti pañcapiṇḍatthe. ‘‘Teabhidhammatthe’’ti abhidhammatthapade dīpite teabhidhammatthe. ‘‘Tatthā’’ti tissaṁ dutīyagāthāyaṁ. ‘‘Natu vutta’’nti napanapakaraṇaṁpi pubbevuttaṁ hoti. Abhidhammatthā kutopubbevuttā hontīti yojanā. Evaṁtīsu atthavikappesu pathamassa kālavirodhaṁ dassetvā idāni dutīya tatīyānaṁ saddatovirodhaṁ vattuṁ ‘‘nacā’’tiādimāha. Tattha ‘‘ādimhi yevā’’ti etena yadākadāci paccāmasanaṁ appadhānanti dasseti. ‘‘Appadhānapadānī’’ti abhidhammatthasaṅgahanti imasmiṁ ekasmiṁ samāsapade purimāni visesana padāni. Tattha sabbathāpi vuttāti yojite sati, tasmiṁ abhidhammatthasaṅgahappakaraṇe tasmiṁ abhidhammattha padevā sabbathā mayā vuttāti attho hoti. So na yujjati. Tasmiṁ abhidhamme buddhena bhagavatā sabbathā vuttāti attho yujjati. Appadhānapadaṁ paccāmasatīti dosopana āpajjateva. Tenāha ‘‘evañhisatī’’tiādiṁ. Tattha, ‘‘evañhisatī’’ti aṭṭhasāliniyaṁ viya idha abhidhammatthasaṅgahapadaṁ paccāmasante sati. Hisaddo phala vākyajotako. Laddhaguṇajotakotipi yujjati. ‘‘Paṭikkhittā hoti’’ tasmiṁ abhidhammatthasaṅgahapade mayā sabbathā vuttāti atthassa sambhavato. Na kevalaṁ so eva doso āpajjati. Aparopidoso atthīti dassetuṁ ‘‘sāhī’’tiādimāha. Dhātukathāyaṁ vuttenasaṅgahāsaṅgahādippakārenātiyojanā.",
  "anya-e0401n0:60": "12. Paramatthapadavaṇṇanāyaṁ. Visesanapadaṁ nāma katthaci bhūtakathanatthāyavā payujjati kaṇhokāko, setobako,ti. Katthaci aññanivattanatthāya vā payujjati nīlopaṭo, nīlaṁpuppha, nti. Idha pana añña nivattanatthāyāti dassetuṁ ‘‘duvidhānihisaccānī’’tiādimāha. Paññāpīyatītipaññatti. Paññāpanañca nāma samaggānaṁ janānaṁ vohārena ca sampaṭicchanena cāti dvīhi aṅgehi sijjhatīti āha ‘‘tecamahājanā’’tiādiṁ. ‘‘Tasmāte sammuti saccanti vuccantī’’ti sambandho. ‘‘Sammatattā’’ti voharitattāceva sampaṭicchitattā ca. ‘‘Vacīsaccaviratisaccāna’’nti ettha vacīsaccaṁ nāma musāvādarahitaṁ saccavacanaṁ. Viratisaccaṁ nāma sammāvācāvirati. Sāhi musāvādādīhi vacīduccaritehi viramaṇamattena vacīsaccanti vuccati. ‘‘Vatthubhūtattā’’ti adhiṭṭhānabhūtattā. Sammutisaccanti vuccanti, sammatattā sammuti ca, sā saccānaṁ vatthubhūtattā saccañcāti katvā. Sammutiyā siddhaṁ saccaṁ sammutisaccantipi yujjati. ‘‘Sammāpaṭipajjantā’’ti pāṇo nahantabbo, sabbesattā averā hontūtiādinā sammāpaṭipajjantā. ‘‘Sabbalokiyasampattiyo’’ti dānasīlādīnaṁ puññakiriyavatthūnaṁ phalavipākabhūtā sabbalokiyasampattiyo. Sabbe ‘‘bodhisambhāradhamme’’ti dānapāramisīlapāramiādikepāramidhamme. ‘‘Ārādhentī’’ti sampādenti. ‘‘Micchāpaṭipajjantā’’ti duccarita durājīvamicchājīvādīnaṁ vasena micchāpaṭipajjantā. ‘‘Evaṁ mahantaṁ sammuti sacca’’nti etena ahaṁ paramattha saccamevagaṇhāmīti sammuti saccaṁ nabhinditabbaṁ. Bhindantohi sabbasampattīhi paribāhiro assāti dasseti. Kathañca taṁ bhindatīti. Satto nāma natthi. Sattassa bhavatosaṅkanti nāma natthi. Bhavanibbattakaṁ kusalākusalakammaṁ nāma natthīti gaṇhanto ucchedadiṭṭhiyaṁ tiṭṭhati. Sabbasampattīhi paribāhiro hoti. Apāya pūrako bhavatīti. ‘‘Vijjamānantveva gaṇhāpetī’’ti saññā cittadiṭṭhi vipallāsānaṁ vatthubhāvena gaṇhāpeti. Tenāha ‘‘sakkāyadiṭṭhī’’tiādiṁ. ‘‘Evaṁ viparītañhi sammutisacca’’nti etenasammuti saccamevadaḷhaṁ gahetvā paramattha saccaṁ nabhinditabbaṁ. Bhindantohi tāhi diṭṭhīhi namuccati. Kathañca taṁ bhindati. Khandhe vā khandhamuttakevā attajīve gahetvā teca attajīvā parammaraṇā ucchijjantīti gaṇhanto ucchedadiṭṭhiyaṁ tiṭṭhati. Te ca attajīvā bhavābhavesusassatā hutvā bhavatobhavaṁ saṁsaranti sandhāvantīti gaṇhantosassatadiṭṭhiyaṁ tiṭṭhati. ‘‘Navisaṁvādentī’’ti viparītaṁ nāpādenti. ‘‘Taṁ panā’’ti sabhāvasaccaṁ pana. Anubhavanabhedamattaṁ upādāyeva vedanā sukhāti vuttā. Sabbākārato sukhabhūtattā vedanā sukhāti vuttā nahoti. ‘‘Sabbāpivedanā dukkhā evā’’ti padhānattho. Tattha anubhavanabhedo tividho. Sātato vā anubhavanaṁ, assātato vā, majjhattato vā. ‘‘Dukkhā evā’’ti bhayaṭṭhena dukkhā eva. Bhayaṭṭhenāti ca saṁsāra bhayadassīhibhāyitabbaṭṭhena. Sukho vipāko yesaṁ te sukhavipākā. Tebhūmakakusalā. ‘‘Kusalasammatā’’ti etena sabhāvasaccepi etevohārā lokasammuti nissitāti dīpeti. ‘‘Sāsavatā’’ti āsavehi sahitabhāvo. ‘‘Saṁkilesi katā’’ti saṁkilesa dhammehi saṁyuttabhāvo. Oghehi ca yogehi ca upādānehi ca pattabbabhāvo ‘‘oghanīyayoganīya upādānīyatā’’. Adhikā attā ajjhattā. Bahiddhārukkherūpadhammārukkhassa attānāma sāraṭṭhena. Sākhāyaṁ rūpadhammā sākhāya attānāma sāraṭṭhena. Sattasantānapariyāpannā pana rūpārūpadhammā taṇhāpariggaha daḷhaṭṭhena tato bahiddhā attato adhikā attāti atthena ajjhattāti lokasammuti hoti. Tenāha ‘‘ajjhattatikañcā’’tiādiṁ. Dukkhanirodha maggabhāvo ca, iti idaṁ catukkaṁ ariyasaccaṁ nāmāti yojanā. ‘‘Idamevā’’ti idaṁ catukkameva. ‘‘Acalamāna’’nti etena ariyasaddassa atthaṁ dīpeti. Tebhūmaka dhammānaṁ sukhatā nāma calā hoti. Kasmā, anicca dhammattā. Te dhammesukhāti gahetvā attano ajjhattaṅgaṁ karontā acireneva dukkhaṁ pāpuṇanti. Te dhamme dukkhāti ñatvā tehivimuttā puna dukkhaṁ pāpuṇantīti natthi. Esanayo sesaariyasaccesu . ‘‘Tesū’’tiādimhi duvidhānihi saccānīti vuttesu dvīsu saccesu. ‘‘Tena vutta’’ntiādi laddhaguṇavacanaṁ. ‘‘Yo vinā aññāpadesenā’’ti ettha aññāpadeso nāma aṭṭhadhamma samodhānaṁ nissāya ghaṭasaṇṭhānaṁ paññāyati, paṭasaṇṭhānaṁ paññāyati, taṁ saṇṭhānaṁ attano sabhāvena vinā aññāpadesena siddhaṁ hoti. Yāpanacintana kiriyā nāma atthi. Yaṁ cittanti vuccati. Sā aññāpadesena siddhā na hoti. Attano sabhāvenevasiddhā. Esanayo phusanakiriyā, vedayitakiriyā, dīsūti. Imamatthaṁ dassetuṁ ‘‘yovinā aññāpadesenā’’tiādimāha. ‘‘Cittenaparikappetvā’’ti manoviññāṇa cittena avijjamānaṁ saṇṭhānaṁ vijjamānaṁ katvā. ‘‘Saviggahaṁ katvā’’ti sarīraṁ katvā. Vatthu dabbasahitaṁ katvāti vuttaṁ hoti. ‘‘Cittamayocittanimmito’’ti supinante diṭṭharūpāni viya cittenapakato cittena nimmito. Kasmā sabhāvasiddho paramattho nāmāti āha ‘‘sohī’’tiādiṁ. ‘‘Santī’’ti etena asadhātu vasena atthoti siddhaṁ vuttaṁ. Saddābuddhīhi araṇīyato upagantabbato atthotipivadanti. ‘‘Itarato’’ti parikappasiddhato. ‘‘Paramo’’ti adhiko. Tenāha ‘‘ukkaṁsagato’’ti. Etena paramasaddassa adhikatthaṁ vadati. Idāni tassa uttamatthaṁ dassetuṁ ‘‘apicā’’tiādivuttaṁ. Tattha, imasmiṁ buddhasāsane pañcasāsana kiccāni mahantāni abhiññeyyānaṁ dhammānaṁ abhijānanaṁ. Pariññeyyānaṁ parijānanaṁ. Pahātabbānaṁ pahānaṁ. Sacchi kātabbānaṁ sacchikaraṇaṁ. Bhāvetabbānaṁ bhāvanāti. Tattha sabbepi paramattha dhammā abhiññeyyā nāma. Dukkha saccadhammā pariññeyyā nāma. Samudaya saccadhammā pahātabbā nāma. Sāmaññapphalāni ca nibbānañca sacchikātabbā nāma. Maggasaccadhammā bhāvetabbā nāma. Tesu dhammesu tesaṁ kiccānaṁ siddhiyā imasmiṁ sāsane sāsanakiccaṁ siddhaṁ hoti. Niṭṭhānaṁ gacchati. Te ca dhammā eva rūpānaṁ sāsana kiccānaṁ avirādhakattā avisaṁvādakattā uttamaṭṭhena paramatthā nāma hontīti imamatthaṁ dassetuṁ ‘‘apicā’’tiādimāha. Tattha ‘‘ye’’tiyejanā. ‘‘Aya’’nti ayaṁ dhammo. ‘‘Tassā’’ti tassaabhiññeyyassa, tassapariññeyyassa, tassapahātabbassa, tassasacchikā tabbassa tassabhāvetabbassāti sambandho. Paramatthavaṇṇanā niṭṭhitā.",
  "anya-e0401n0:61": "‘‘Taṁ nasundara’’nti byañjanato nasundaraṁ. Nakevalaṁ byañjanatoyeva nasundaraṁ, atthatopi nasundarameva. Catusacca dhammāhi paccekabuddhaññāṇassapi gocarā honti. Pañcañeyya dhammā pana sabbaññutaññāṇasseva. Tattha catusacca dhammā nāma paramattha dhammā eva. Pañcañeyyadhammā pana sabba paññattiyā saha sabbaparamattha dhammā. Sabbaññubuddhānaṁ catusaccābhi sambodho dhamma paññattiyā saha sijjhati. Paccekabuddhānaṁ catusacca sambodho dhammapaññattiyā saha nasijjhati. Tasmā te sayaṁ paṭividdhaṁ catusacca dhammaṁ nāma paññattiṁ nīharitvā paresaṁ desetuṁ na sakkonti. Tesaṁ catusaccasambodho mūgassa supinadassanaṁ viya hotīti aṭṭhakathāsu vuttaṁ. Tasmā paññattiyā saha pañca ñeyya dhammā eva sabbaññutaññāṇassa gocarāti sakkāvattunti.",
  "anya-e0401n0:62": "Paramatthapadavaṇṇanā niṭṭhitā.",
  "anya-e0401n0:63": "13. Cittavacanatthe. Nahi sā ārammaṇenavinā labbhati. Cintetīti vutte kiṁ cinteti, ārammaṇaṁ cintetīti evaṁ ārammaṇabhūtena kammapadena vinā asambhavato. Tasmā idha cintanāti daṭṭhabbā, tasmā assa nāmaṁ siddhanti daṭṭhabbanti sambandho. Sutamayaññāṇaṁ, cintāmayaññāṇa, nti ettha ārammaṇassa bhūtasabhāva cintāpi atthi, sāpaññāevāti taṁ nivattetuṁ ‘‘ārammaṇa…pe… ṇūpaladdhiyevā’’ti vuttaṁ. Cittaṁ, mano, mānasaṁ, viññāṇa, nti sabbaṁ cittassa nāmaṁ. Ārammaṇa paccayappaṭibaddhaṁ hoti. Na aññapaccayappaṭibaddhaṁ. Na ca aññapaccayena laddhaṁ nāmaṁ. Evarūpassa ārammaṇa vijānana saṅkhātassa atthantarassabodhakaṁ nahotīti dassetuṁ ‘‘santesu cā’’tiādivuttaṁ. ‘‘Etenā’’ti idaṁ kattuno kiriyāsādhane atissayūpakārakaṁ karaṇa sādhanaṁ vadatīti dassetuṁ ‘‘tañhī’’tiādivuttaṁ. ‘‘Cintanamatta’’nti ettha mattasaddo visesanivatti atthoti, tena nivattitaṁ atthaṁ dasseti ‘‘sabbepihī’’tiādinā. ‘‘Viggaho vā’’ti sarīraṁ vā. Paccayena āyattā paccayāyattā. ‘‘Āyattā’’ti sambandhā. Vattanaṁ vutti. Uppajjanaṁ vā ṭhiti vā. Paccayāyattā vutti etesanti ‘‘paccayāyatta vuttino’’. ‘‘Thāmenā’’tiādi aññamaññavevacanāni. ‘‘Ekaṁ bhāvasādhanameva padhānato labbhatī’’ti idaṁ dhammānaṁ taṁ taṁ kiriyā mattabhāvaṁ sandhāya vuttaṁ. Kiriyāmattabhūtāpi pana te dhammāsayaṁ nānāpaccayā vatthāyaṁ ṭhitā vā honti nānāpaccayuppannāvatthāyaṁ ṭhitā vā. Tasmā paramattha padesupi yathārahaṁ tadaññasādhanānaṁ paṭilābho avārito hoti. Itarathā hetu paccayo, ārammaṇa paccayo, sahajātapaccayo, nissayapaccayotiādīsu kathaṁ bhāvasādhanaṁ yuttaṁ siyāti. ‘‘Padhānato’’ti mukhyato. ‘‘Abhedassa cintanassabhedakaraṇa’’nti idaṁ cintetīti cittantikataṁ kattusādhanaṁ sandhāya vuttaṁ. ‘‘Silāputtakassā’’ti bhesajjamūlānaṁ pisanasilāpotakassa. Tassa sarīraṁ nāma visuṁ aṅgaṁ natthi. Abhinnaṁpi bhinnaṁ katvā vuccati ‘‘silāputtakasarīra’’nti. Idaṁ abhedassabhedakaraṇaṁ nāma abhūtarūpaṁ hoti. Payojane sati vattabbaṁ, asati na vattabbanti āha ‘‘tathākaraṇañcā’’tiādiṁ. Tattha ‘‘paraparikappitassā’’ti parehi aññatitthā cariyehi paricintitassa. ‘‘Satihi…pe… kappanāyā’’ti sace attā atthi, attā cinteti, tasmā attā cittonāmātiādi vattabbaṁ. Na vattabbaṁ cintetīti cittanti, cittassa kiriyāmattattā. Na pana attādiko kattā nāma atthi. Tasmā kiriyā mattameva kattāraṁ katvā ‘‘cintetīti citta’’nti vuttaṁ. Tena viññāyatiloke attādikokattā nāma natthīti. Idaṁ abhedassabheda parikappanāya payojananti vuttaṁ hoti. ‘‘Attappadhāno’’ti kiriyāsādhane bahūnaṁkārakānaṁ majjhe sayaṁpadhāno sayaṁjeṭṭhako hutvā. ‘‘Taṁkattubhāva’’nti lokesiddhaṁ kattubhāvaṁ. ‘‘Puna karaṇabhāva’’nti puna loke siddhaṁ karaṇabhāvaṁ. Evaṁ cittassa vacanatthaṁ dassetvā idāni tassa abhidhānatthaṁ dassento ‘‘apicetthā’’tiādimāha. Yathayidaṁ ye ime tiracchānagatā pāṇā cittāvicittā. Evaṁ cittaṁ vicittaṁ yaṁ aññaṁ atthi, taṁ aññaṁ ekanikāyaṁpi nasamanupassāmī-ti yojanā. ‘‘Nikāya’’nti sattajātisamū haṁ .‘‘Nissakke karaṇavacana’’nti vibhattāpādānatthe karaṇavacanaṁ. Etena tato caraṇato cittatoti atthaṁ vadati. Gāthāyaṁ. ‘‘Taṁ taṁ sabhāvo’’ti vijānanaphusanādiko sabhāvo, aggissauṇhoviya. ‘‘Kiccasampattiyoraso’’ti tena tena dhammena karaṇakiccañca, taṁ kiccaṁ katvā laddho sampattiguṇo ca. Aggissa vatthumhi paripācanakiccaṁ viya, obhāsanaguṇoviya ca. ‘‘Gayhākāro’’ti ñāṇena gahetabbo tassa tassa dhammassa dhajabhūto ākāro. Sampatti rasoyeva vuccati. ‘‘Phalaṁvāpī’’ti kāriyapphalaṁ vāpi, aggissa dhūmoviya. ‘‘Āsannakāraṇa’’nti attano anantare phalanibbattakaṁ kāraṇaṁ, aggissa aggikāraka puriso viya. ‘‘Ala’’nti samatthā. ‘‘Vibuddhino’’ti visesabuddhi sampannassa paṇḍitassa. ‘‘Pubbaṅgamarasa’’nti ārammaṇaggahaṇe padhānarasa kiccaṁ. ‘‘Sandhāna paccupaṭṭhāna’’nti nirantarappavattākārapaccupaṭṭhānaṁ. ‘‘Nāma rūpapadaṭṭhāna’’nti phassādināmañca vatthu rūpañcacittassapadaṭṭhānaṁ.",
  "anya-e0401n0:64": "Cittavaṇṇanā niṭṭhitā.",
  "anya-e0401n0:65": "14. ‘‘Cetasi bhava’’nti cittasmiṁ pātubhūtaṁ. ‘‘Etena siddhā hontī’’ti sambandho. ‘‘Sā eva phassādīnaṁ jāti. Yācittassajarā, sā eva phassādīnaṁjarā’’tiādinā yojetabbaṁ. ‘‘Ekavaṇṭūpani bandhānī’’ti ekena vaṇṭadaṇḍakena upanibandhāni. ‘‘Ekajātiyādi upanibandhā’’ti ekajātikathā divasena upanibandhā. ‘‘Ce’’ti cevadeyya. ‘‘Nā’’ti na vattabbaṁ. Gāthāyaṁ. ‘‘Dhammā’’ti nāmakkhandha dhammā. ‘‘Manasā evā’’ti kattubhūtena manena eva. ‘‘Pakatā’’ti pavattitā. ‘‘Nimmitā’’ti nipphāditā. ‘‘Cittakiriyā bhūtā evā’’ti ārammaṇaṁ vijānantaṁ cittaṁ phusanākāraṁ janetvāva vijānāti. So phusanākāro phassoti vuccati. Avasesā pana sabbepi cetasikadhammā phassaṁ paṭicca uppajjanti. Phasso hetu phasso paccayo vedanākkhandhassa upādāya. Saññākkhandhassa. Saṅkhārakkhandhassa upādāyāti hi vuttaṁ. Evaṁ santepi cittamūlakattā cittanissitattā ca tepidhammā cittakiri yābhūtā eva hontīti. ‘‘Etenā’’ti etenagāthāpadena. Vibhāvaniyaṁ pana ekālambaṇatā mattena vibhāveti. Paripuṇṇāni ce tasikaṅgāni upari therena sayameva vakkhamānattāti adhippāyo. Idha pana padatthavibhāvanaṭṭhānattā paripuṇṇehi aṅgehi vibhāvetuṁ vaṭṭatīti āha ‘‘taṁ nasundara’’nti. ‘‘Vatthumhī’’ti paṭakoṭṭhakādimhi. ‘‘Nānācittakammānī’’ti hatthi assarūpādīni. Vijānanamattaṁ cittaṁ, kusalanti vā akusalanti vā vattabbaṁ natthi. Nānācetasike hi yuttattā eva tathā vattabbaṁ hoti. Vuttaṁhetaṁ bhagavatā. Pabhassaramidaṁ bhikkhave cittaṁ. Tañca kho āgantukehi upakkilesehi upakkiliṭṭhanti. Tenāha ‘‘udakaṁ viyacitta’’ntiādiṁ.",
  "anya-e0401n0:66": "Cetasikavaṇṇanā niṭṭhitā.",
  "anya-e0401n0:67": "15. Ruppatīti padaṁ kattarivāhetukammanivāsiddhaṁ. Ruppanañcavikārāpatti evāti dassetuṁ ‘‘sītuṇhādīhī’’tiādi vuttaṁ. Tattha ‘‘visamappavattivasenā’’ti dhātūnaṁ visamappavattivasena. Dhātukkho bhavasenāti vuttaṁ hoti, ‘‘kenaruppatī’’ti ettha ‘‘kenā’’ti hetu atthevā hetu kattarivā karaṇavacanaṁ daṭṭhabbaṁ. Tathā sītenātiādīsupi. Ḍaṁsamakasā nāma sūcimukhā khuddakamakkhikāceva mahanta makkhikā ca. Vātā nāma puratthimavātādayo. Ātapo nāma sūriyātapo. Sariṁsapānāma ahi vicchika satapadikādayo. Tesaṁ samphassehipi ruppati. Maraṇaṁ vā gacchati, maraṇa mattaṁ vā dukkhaṁ. ‘‘Ye dhammā’’ti dvādasavidhā sappaṭigharūpadhammā. ‘‘Aññesa’’nti soḷasannaṁ appaṭigharūpānañca arūpadhammānañca. ‘‘Tesū’’ti niddhāraṇebhummaṁ. Idāni pāḷiyā saddhiṁ mukhyaruppanaṁ saṁsandento ‘‘samāgamo cā’’tiādimāha. Samāgamo ca nāma aññamaññābhighaṭṭanaṁ vuccatīti sambandho. Āpātāgamanañca ārammaṇakaraṇañca ṭhapetvāti yojanā. ‘‘Mahābhūtānameva vā’’ti āpodhātu vajjitānaṁ tiṇṇaṁ mahābhūtānameva vā. ‘‘Vikāraṁ āpajjatī’’ti vatvā tamevatthaṁ vivaranto ‘‘yasmiṁ khaṇe’’tiādimāha. ‘‘Sayaṁpi vikārapattā hontī’’ti temahābhūtāsayaṁpi pakatiṁ vijahitvā omattādhimattabhāvaṁ pāpuṇantīti attho. ‘‘Omattādhimattarūpasantatīnañcā’’ti paramparato uppajjamānā rūpasantatiyo sandhāya vuttaṁ. Evaṁ pāḷinayena vipattivasena ruppanaṁ vatvā idāni vipatti vā hotu, sampatti vā. Purimapacchi masantatīnaṁ visadisappavattibhūto vikāropi ekena pariyāyena ruppanaṁnāmāti katvā puna taṁ ruppanaṁ dassento ‘‘apicetthā’’tiādimāha. ‘‘Ghaṭṭanavasena ruppana dhammāna mevā’’ti āpātāgamanādivasena ruppanadhammehivinā abhighaṭṭanavasenaruppana sabhāvānaṁ rūpadhammānameva siddhanti pucchā. ‘‘Saviggahā hontī’’ti dabba saṇṭhānākārasahitā honti. Kasmā, oḷārikasabhāvattā. Bahūnañcarūpakalāpānaṁ ekakkhaṇe ekābaddhabhāvenapavattattā. Arūpadhammāhi saṇhasukhumasabhāvā ca honti. Sace anekasatasahassānipi ekato pavatteyyuṁ. Dabbasaṇṭhānabhāvaṁ nagamissantiyeva. Ekasmiñca sattasantāne ekakkhaṇe eka kalāpova pavattati. Kasmā, anantara paccayūpanibandhena pavattattā. Tasmāte saviggahāna honti. Rūpadhammā pana oḷārika sabhāvā ca honti. Bahūnaṁ sannicayesati dabbasaṇṭhānatthāya saṁvattanti. Ekakkhaṇe ca bahukalāpāpi ekābaddhāhutvā pavattanti. Tasmā tesaviggahāhontīti.",
  "anya-e0401n0:68": "‘‘Sītādiggahaṇasāmatthiyenā’’ti sītenapi ruppati, uṇhenapi ruppatītiādinā lokassa paccakkhato pākaṭassa sītādivacanassasāmatthiyena. Tañhi vacanaṁ lokassa apākaṭaṁ arūpadhammānaṁ ruppanaṁ idhanādhippetanti dīpetīti adhippāyo. ‘‘Vohāro nāmā’’ti nāmasaññā nāmāti vuttaṁ hoti. ‘‘Lokopacārenā’’ti bahujanassa upacārena vohārena kathanena. ‘‘Pākaṭa nimittavasenevā’’ti pākaṭassa saddappavattinimittassa vaseneva. ‘‘Sītādiggahaṇena vināpī’’ti pisaddena sītādiggahaṇasāmatthiyenapīti dīpeti. Evaṁ santepi pāḷisādhakaṁ nāma na sakkāsabbattha laddhuṁ. Pākaṭanimitta vacanameva sabbattha sādhāraṇanti daṭṭhabbaṁ. ‘‘Tappasaṅganivattī’’ti tassa arūpadhammānaṁ rūpatāpasaṅgassa nivatti. ‘‘Iddhivikubbanāvasappavattā’’ti ettha iddhivikubbanānāmaiddhiyānānappakāramāpanaṁ. ‘‘Rūpatā siddhī’’ti rūpanti nāma saññāsiddhi. ‘‘Idaṁ panā’’ti idaṁ rūpaṁ pana. ‘‘Anuggahānaṁ sītādīnaṁ vasenā’’ti kiñcāpipāḷiyaṁ sītādivacanaṁ upaghātakānaṁ sītādīnaṁ vasena vuttaṁ. Teca brahmaloke natthi. Anuggāhakā eva atthi. Tesaṁvasenāti adhippāyo. ‘‘Pāḷiyaṁ niddiṭṭhānī’’ti sañjānātīti kho bhikkhave tasmā saññāti vuccati. Kiñca sañjānāti. Nīlaṁpi sañjānāti, pītampi sañjānātī-tiādinā ca, vijānātīti kho bhikkhave tasmā viññāṇanti vuccati. Kiñca vijānāti. Madhuraṁpi vijānāti, ambilaṁpi vijānātī-tiādinā ca-pāḷiyaṁ niddiṭṭhāni.",
  "anya-e0401n0:69": "Rūpapadavaṇṇanā niṭṭhitā.",
  "anya-e0401n0:70": "16. Nibbānapade. ‘‘Khandhāvā’’ti bhavantare apāyādīsu bhavissamānā khandhāvā. Na hi atīta dhammā, nibbāyanti nāma, satte pīḷetvā niruddhattāti adhippāyo. Paccuppannā ca dhammā etarahi pīḷenti, avassaṁ uppajjamānā anāgatadhammā ca anāgate pīḷessanti, kathaṁ te nibbāyanti nāmāti āha ‘‘paccuppannesu…pe… vattabbameva natthī’’ti. ‘‘Visayebhumma’’nti visayādhārebhummaṁ. Visayādhāro nāmamanussābhūmiyaṁ gacchantītiādīsu viya mukhyādhāro nahoti. Tena pana vinā aññattha taṁ kiriyaṁ kātuṁ nasakkoti. Tasmā ādhārabhāvena parikappito ādhāroti dassetuṁ ‘‘yathāākāse’’tiādivuttaṁ. Yathā sakuṇānaṁ pakkhana kiriyā nāma ākāsena vinā aññattha nasijjhati. Tathā vaṭṭadukkhadhammānaṁ nibbuti kiriyāpi nibbānena vinā aññattha nasijjhatīti dassetuṁ ‘‘yehite’’tiādimāha. Tattha ‘‘ye’’ti yetividhavaṭṭadukkhasantāpadhammā. Hisaddonipāto. Tesaddo vacanālaṅkāro. ‘‘Tabbinimutta’’nti nibbānavinimuttaṁ. Nibbutiṭhānaṁ nāma natthi. Tasmā nibbānaṁ tesaṁ nibbuti kiriyāya visayā dhārohotīti adhippāyo. Yathā ayaṁ padīpo nibbāyati. Tathādhīrā nibbantīti yojanā. ‘‘Taṁ taṁ kilesānaṁ vā’’ti te saṁtesaṁkilesānaṁ vā. ‘‘Khandhānaṁ vā’’ti anāgatabhavesu khandhānaṁ vā. ‘‘Punaappaṭisandhikabhāva’’nti santānassa puna paṭisandhānābhāvaṁ pāpuṇanti ariyā janā. Yathā magge karaṇavacanaṁ dissati addhā imāyapaṭipattiyā jarāmaraṇamhā parimuccissāmītiādīsu. Na tathā nibbāneti āha ‘‘maggeviyā’’tiādiṁ. Nibbānepanabhummavacanameva dissati yatthanāmañcarūpañca. Asesaṁ uparujjhatītiādīsu. Tasmā nibbāne karaṇa vacanaṁ na dissati, karaṇa lakkhaṇasseva abhāvatoti dassetuṁ ‘‘na ca nibbāna’’ntiādi vuttaṁ. Karaṇa lakkhaṇaṁ nāmakattuno sahakārī paccayabhāvo. Nanu anupādisesāya nibbānadhātuyā nibbāyantīti dissatīti. Saccaṁ, tattha pana visesane karaṇa vacanaṁ. Na karaṇakārake. Tañhi saupādisesanibbānadhātuyānivattanatthaṁ vuttanti.",
  "anya-e0401n0:71": "Nibbānapadavaṇṇanā.",
  "anya-e0401n0:72": "Dutīyagāthāvaṇṇanā niṭṭhitā.",
  "anya-e0401n0:73": "18. Kāmāvacarapade. ‘‘Kāmīyatī’’ti icchīyati. Nimittassādavatthu majjhimaṭṭhakathāyaṁ āgataṁ. ‘‘Tekāmīyantī’’ti te avīcinirayādayo icchīyanti. ‘‘Tattha uppannānampī’’ti avīcinirayādīsu uppannānaṁpi sattānaṁ. ‘‘Bhavanikanti nāma hotī’’ti bhavasaṅkhātaṁ attano khandhaṁ etaṁ mama, esohamasmi, esome attāti gaṇhantī taṇhā bhavanikanti nāma. Sā nerayikasattānaṁpi atthiyeva. ‘‘Kāme avacaratī’’ti kāmepariyāpannaṁ hoti. Kāme antogadhaṁ hoti. Rūpārūpabhūmīsu uppannaṁpi rūpārūpasaṅkhyaṁ nagacchati. Kāmasaṅkhyameva gacchati. Kāmagaṇanamevagacchatīti attho. ‘‘Tīsubhavesu uppannānipī’’ti kāmarūpārūpasattasantānesu uppannānipi na tatrapariyā pannāneva honti. Tatra apariyāpannāneva hontīti adhippāyo. ‘‘Kāmāvacaratāpattidoso’’ti kāmāvacara dhammāti vattabbatā pattidoso. ‘‘Rūpāvacaratādimuttidoso’’ti ime rūpāvacara dhammā na honti, arūpāvacara dhammā na honti, lokuttara dhammā na hontīti evaṁ vattabbatāpatti dosoti vuttaṁ hoti. Esanayo ‘‘rūpārūpāvacaratāpatti doso kāmāvacaratāmutti doso’’ tipadesu . Avacarasaddassa uppannatthe gahitepi etedosā nāpajjanti. Kasmā, loke yebhūyyanayatabbahulanayānaṁpi sabbhāvāti imamatthaṁ vadanto ‘‘nanuyebhūyya vuttivasenapī’’tiādimāha. Tattha ‘‘kesañcī’’ti kesañci puggalānaṁ vā dhammānaṁ vā. Yathāmigaluddako gāme carantopi vane caraṇabahulattā vanacarakoti nāmaṁ labhati. Rājahatthī aññattha carantopi saṅgāme caraṇabahulattā saṅgāmāvacaroti nāmaṁ labhati. Ayaṁ yebhūyyanayo nāma. Yasmiṁ vane ambarukkhāpi atthi, aññarukkhāpi atthi. Ambarukkhabahulattā pana taṁ vanaṁ ambavananti nāmaṁ labhati. Evaṁ simbalivanādīsu. Ayaṁ tabbahulanayo. Idha pana bhūmiyo tabbahulanayena kāmarūpārūpa nāmaṁ labhanti, dhammā yebhūyyanayena kāmāvacarādi nāmaṁ labhantīti. Evaṁ gahite sati, te dosānā pajjantīti imamatthaṁ dassetuṁ ‘‘tasmā idhapi…pe… dosotī’’tiāha. ‘‘Nā’’ti na kocidoso natthi. Atthi evāti adhippāyo. ‘‘Tasmāssā’’ti ettha ‘‘assā’’ti avacarasaddassa. ‘‘Tathā atthaṁ aggahetvā’’ti uppajjanatthaṁ aggahetvā. ‘‘Pariggāhiniyā kāmataṇhāya kato’’ti tathā pariggāhiniyā kāmataṇhāya gocaravisayattātāyataṇhāya katonāma hoti. Etena kāmetīti kāmo, kāmataṇhā. Avacarati etthāti avacaraṁ. Kāmassa avacaranti kāmāvacaraṁ. Kāma taṇhāya gocaravisayattā kāmāvacaranti ayamatthopi sijjhati.",
  "anya-e0401n0:74": "Rūpeavacaratīti rūpāvacaraṁ. ‘‘Rūpe’’ti soḷasavidhāyarūpabhūmiyā. ‘‘Avacaratī’’ti tattha pariyāpannabhāvena pavattati. Arūpe avacaratīti arūpāvacaraṁ. ‘‘Arūpe’’ti catubbidhāya arūpabhūmiyā. ‘‘Avacaratī’’ti tattha pariyāpannabhāvena pavattatīti imamatthaṁ vadati ‘‘rūpārūpāvacaresupi ayaṁnayo netabbo’’ti. Rūpe bhavo rūpaṁ. Rūpataṇhā. Arūpe bhavo arūpaṁ, arūpataṇhā. Rūpassa avacaraṁ rūpāvacaraṁ. Arūpassa avacaraṁ arūpāvacaranti imamatthaṁ dīpeti ‘‘tesu panā’’tiādinā. ‘‘Atrā’’ti imasmiṁ ṭhāne. Yadipi lobho, rāgo, kāmo, taṇhā, tisabbampetaṁ lobhassavevacanaṁ hoti. Rūparāgo arūparāgoti pana visuṁ vibhattattā idha kāmasaddena taṁ daññolobho gayhati. ‘‘Sabbopi lobho’’ti etenasassatuccheda diṭṭhisahagatopi saṅgahitoti daṭṭhabbaṁ.",
  "anya-e0401n0:75": "19. ‘‘Rūpārūpasaddā tāsu bhūmīsu niruḷhā’’ti animittā hutvā niruḷhāti adhippāyo. Idāni sanimittaṁ nayaṁ vadati ‘‘apicā’’tiādinā. ‘‘Nissayopacāro’’ti ṭhānūpacāro, yathā sabbogāmo āgatoti. ‘‘Nissito pacāro’’ti ṭhānyūpacāro. Yathā dhajā āgacchantīti. ‘‘Yaṁ etasmiṁ antare’’ti ye etasmiṁ antare khandhadhātu āyatanā. Yaṁ rūpaṁ, yā vedanā, yāsaññā, ye saṅkhārā, yaṁviññāṇanti yojanā. ‘‘Suvisada’’nti yebhūyyādi nayehi anākulattāsuvisuddhaṁ. ‘‘Kiṁ vikkhepenā’’ti cittavikkhepena kiṁ payojananti attho.",
  "anya-e0401n0:76": "20. ‘‘Lujjanappalujjanaṭṭhenā’’ti bhijjanappabhijjanaṭṭhena. ‘‘Yatthā’’ti yasmiṁ tebhūmake dhammasamūhe. ‘‘Nivisatī’’ti niccaṁ visati, upagacchati. ‘‘Tassā’’ti micchāggāhassa. ‘‘Tesa’’nti lokuttara dhammānaṁ. ‘‘Yesa’’nti lokiya dhammānaṁ. ‘‘Lujjana’’nti khaṇikabhaṅgena bhijjanaṁ. ‘‘Palujjana’’nti saṇṭhānabhedena santaticchedena nānappakārato bhijjanaṁ. Nibbānaṁ pana idha na labbhati cittasaṅgahādhikārattāti adhippāyo. So ca apariyāpannabhāvo, visuṁ ekācatutthī avatthā bhūmināmāti yojanā.",
  "anya-e0401n0:77": "Catubbhūmivibhāgavaṇṇanā niṭṭhitā.",
  "anya-e0401n0:78": "21. ‘‘Hīna’’nti saddhāsatiādīhi sobhaṇadhammehi ayuttattāhīnaṁ. ‘‘Sabbahīna’’nti lobhādīhi pāpadhammehi yuttattā sabba cittehi hīnataraṁ. ‘‘Tadattho’’ti uparimānaṁ cittānaṁ sobhaṇasaññākaraṇasukhattho. ‘‘Ādito’’tiādimhi. ‘‘Vīthicittavasenāti etaṁ mama, esohamasmi, esome attāti evaṁ pavattassa bhavanikanti javanavīthicittassa vasena. Evañcasati, kiṁ kāraṇaṁ lobhamūlacittassapathamaṁ vacaneti āha ‘‘akusalesu panā’’tiādiṁ .‘‘Dvīhivaṭṭamūlehī’’ti lobhamohasaṅkhātehi dvīhi vaṭṭamūlehi.",
  "anya-e0401n0:79": "22. ‘‘Siniddhacitta’’nti sātavedanāyuttattālūkhacittaṁ na hotīti adhippāyo. Sumanassabhāvoti vutte kāyikasukhavedanāyapi pasaṅgo siyāti vuttaṁ ‘‘mānasika…pe… nāma’’nti. ‘‘Sumanābhidhānassā’’ti sumananāmassa. ‘‘Pavattinimitta’’nti pavattiyā āsanna kāraṇaṁ. Kathaṁ pana bhāvo pavattinimittaṁ nāmahotīti āha ‘‘bhavanti…pe… katvā’’ti. Nimitte bhummaṁ. Tathāhi bhāvo nāma saddappavattinimittanti vuttaṁ. Idāni nimitta lakkhaṇaṁ dassento ‘‘yathāhī’’tiādimāha. ‘‘Tatthā’’ti tasmiṁ payoge. ‘‘Danta nimitta’’nti dantakāraṇā. ‘‘Taṁ vedanā nimitta’’nti taṁ vedanākāraṇā. Ettha siyā, ‘‘etasminti nimitte bhumma’’nti vuttaṁ, nimittañcanāma akārakaṁ asādhanaṁ, taṁ kathaṁ sādhanaviggahe yujjatīti. Adhikaraṇa sādhanānurūpattā saddappavattinimittassāti daṭṭhabbaṁ. Etenāti ca etasmāti ca hetu atthe ubhayavacananti vadanti. Āsannahetu nāmasādhanarūpo bhavatīti tesaṁ adhippāyo. Suṭṭhu karoti, pakatipaccayena anipphannaṁ kammaṁ attano balena nipphādetīti saṅkhāro. ‘‘Pubbābhisaṅkhāro’’ti pubbabhāge abhisaṅkhāro. Payojeti niyojetīti payogo. Upeti phalasaṅkhāto attho etenāti upāyo. ‘‘Āṇattiyāvā’’ti pesanāyavā. ‘‘Ajjhesanena vā’’ti āyācanena vā. ‘‘Tajjetvā vā’’ti bhayaṁ dassetvā vā. ‘‘Taṁ taṁ upāyaṁ pare ācikkha’’nti. Kathaṁ ācikkhantīti āha ‘‘akaraṇe’’tiādiṁ. ‘‘Tasmiṁ tasmiṁ kamme payojetītikatvā idha saṅkhāro nāmā’’ti yojanā. ‘‘Paccaya gaṇo’’ti pakatipaccayagaṇo. ‘‘Tenā’’ti saṅkhārena. ‘‘Sādhāraṇo’’ti kusalākusalābyākatānaṁ sādhāraṇo. ‘‘Duvidhena saṅkhārenā’’ti payogena vā upāyena vā. ‘‘Yo pana tenasahito’’tiādinā pubbevuttamevatthaṁ pakārantarenapākaṭaṁ kātuṁ ‘‘sopana yadā’’tiādi vuttaṁ. ‘‘Itī’’tiādi laddhaguṇa vacanaṁ. ‘‘Paccayagaṇassevanāma’’nti paccayagaṇasseva visesa nāmanti vuttaṁ hoti. Uppannatthe ikapaccayoti kathaṁ viññāyatīti āha ‘‘yasmiṁ samaye’’tiādiṁ. ‘‘Pāḷiya’’nti dhammasaṅgaṇipāḷiyaṁ. ‘‘Asallakkhetvā’’ti acintetvā iccevattho. Sabbametaṁ nayujjatiyeva. Kasmā, pāḷiaṭṭhakathāhi asaṁsandanattā, atthayuttibyañjanayuttīnañca avisadattāti adhippāyo. ‘‘Ta’’nti cittaṁ. ‘‘Etenā’’ti pubbappayogena. ‘‘Yathāvuttanayenā’’ti tikkhabhāvasaṅkhātamaṇḍanavisesena. ‘‘So panā’’ti pubbappayogo pana. ‘‘Itī’’ti tasmā. ‘‘Taṁ nibbattito’’ti tena pubbappayogena nibbattito. ‘‘Virajjhitvā’’ti ayuttapakkhepatitvā. Etenapaṭikkhittā hotīti sambandho. Gāthāyaṁ. ‘‘Cittasambhavī’’ti cittasmiṁ sambhūto. Viseso saṅkhāro nāmāti yojanā. Salomako, sapakkhakotyādīsuviyāti vuttaṁ. Sāsavā dhammā, sārammaṇā dhammātyādīsuviyāti pana vutte yuttataraṁ. ‘‘Pāḷiaṭṭhakathā siddha’’nti pāḷiaṭṭhakathāto siddhaṁ. Apicayatthavisuddhimaggādīsu asaṅkhāraṁ cittaṁ, sasaṅkhāraṁ cittanti āgataṁ. Tattha ayaṁ pacchimanayo yutto. Upāyasamuṭṭhitassa anekasatasambhavato ‘‘idañca nayadassanamevā’’ti vuttaṁ. ‘‘Udāsinabhāvenā’’ti majjhattabhāvena. ‘‘Yato’’ti yasmā. Vikārapatto hoti. Tato adhimattapassanaṁ viññāyatīti yojanā.",
  "anya-e0401n0:80": "23. Idāni sahagatavacana sampayuttavacanāni vicārento ‘‘etthacā’’tiādimārabhi. ‘‘Na pana te bhedavantā hontī’’ti kasmā vuttaṁ. Na nu tepicakkhu samphasso, sotasamphasso, tiādinā ca, kāmavitakko, byāpādavitakko, tiādinā ca, dukkhe aññāṇaṁ, dukkhasamudaye aññāṇa, ntiādināca bhedavantā hontīti. Saccaṁ. Te pana bhedā imaṁ cittaṁ bhinnaṁ na karonti. Tasmā te bhedavantāna hontīti vuttā. Na ca tesaṁ ayaṁ vikappo atthīti sambandho. ‘‘Imasmiṁ citte’’ti lobhamūlacitte. ‘‘Katthacī’’ti kismiñci citte. Yevāpanāti vutte sudhammesu āgatāniyevāpanakāni. ‘‘Aññehī’’ti dosamūlamohamūlehi. Nanutānipi idha gahetabbānīti sambandho. ‘‘Nā’’ti na gahetabbāni. Kasmāti āha ‘‘tesuhī’’tiādiṁ . Tepi idha nagahetabbā siyuṁ. Na pana na gahetabbā. Kasmā, vedanāya ca sayaṁ bhedavantattā, diṭṭhisaṅkhārānañca vikappasabbhāvāti adhippāyo.",
  "anya-e0401n0:81": "24. ‘‘Somanassassakāraṇa’’nti somanassuppattiyā kāraṇaṁ. Somanassuppattiyā kāraṇe vutte taṁ sahagata cittuppattiyāpikāraṇaṁ siddhaṁ hotīti katvā tameva vuttanti daṭṭhabbaṁ. Tenāha ‘‘somanassappaṭisandhikohī’’tiādiṁ. Hīnena vā…pe… ārammaṇena samāyogo, tena samāyuttassāpi cittaṁ uppajjamānantiādinā vattabbaṁ. Tathā byasanamuttiyaṁpi. Upekkhākāraṇe ‘‘byasanamuttī’’ti idaṁ domanassappasaṅgaparihāravacanaṁ. Ajjhāsayovuccati ajjhāvuttaṁ gehaṁ. Diṭṭhisaṅkhāto ajjhāsayoyassāti diṭṭhajjhāsayo. Tassa bhāvo diṭṭhajjhāsayatā. ‘‘Ayoniso ummujjana’’nti anupāyato ābhujanaṁ, manasikaraṇaṁ. ‘‘Cintā pasutavasenā’’ti gambhīresu dhammesu cintāpasavanavasena, vīmaṁsā vaḍḍhanavasena. ‘‘Diṭṭhakāraṇamevā’’ti diṭṭhaṁ kāraṇappaṭirūpakameva. Tenāha ‘‘sāratosaccato ummujjana’’nti. ‘‘Tabbiparītenā’’ti tato viparītena. Adiṭṭhajjhāsayatā, diṭṭhivipannapuggalaparivajjanatā, saddhammasavanatā, sammāvitakkabahulatā, yoniso ummujjanañca diṭṭhivippayogakāraṇanti vattabbaṁ.",
  "anya-e0401n0:82": "‘‘Imesaṁ pana cittānaṁ uppattividhānaṁ visuddhimaggegahetabba’’nti visuddhi maggekhandha niddesato gahetabbaṁ. Vuttañhitattha. Yadā hinatthikāmesu ādīnavotiādinānayena micchādiṭṭhiṁ purekkhitvā haṭṭhatuṭṭho kāmevā paribhuñjati, diṭṭhamaṅgalādīni vā sāratopacceti sabhāva tikkhena anussāhitenacittena. Tadā pathamaṁ akusala cittaṁ uppajjati. Yadā mandena samussāhitena cittena, tadādutīyaṁ. Yadā micchā diṭṭhiṁ apurekkhitvā kevalaṁ haṭṭhatuṭṭho methunaṁ vā sevati, para sampattiṁ vā abhijjhāyati, parabhaṇḍaṁ vā harati sabhāvatikkheneva anussāhitena cittena. Tadā tatīyaṁ. Yadā mandena samussāhitenacittena, tadā catutthaṁ. Yadā pana kāmānaṁ vā asampattiṁ āgamma aññesaṁ vā somanassahetūnaṁ abhāvena catūsupi vikappesu somanassarahitāhonti , tadāsesāni cattāri upekkhāsahagatāni uppajjantīti.",
  "anya-e0401n0:83": "Lobhamūlacittavaṇṇanā niṭṭhitā.",
  "anya-e0401n0:84": "25. Dosamūlacitte. ‘‘Virūpa’’nti duṭṭhaṁ, luddaṁ. Dummanassa bhāvoti vutte kāyikadukkhavedanāyapi pasaṅgo siyāti vuttaṁ ‘‘mānasika…pe… nāma’’nti. Paṭihaññati bādhati. ‘‘Santatte’’ti santāpite.",
  "anya-e0401n0:85": "26. ‘‘Bhedakaro’’ti aññamaññavisesakaro. ‘‘Bhedakarāna hontī’’ti imassa cittassa aññamaññavisesakarāna honti. Domanassaggahaṇaṁ pasaṅganivattanatthaṁ gahitanti yojanā. Pasaṅgoti canānappakārato sajjanaṁ lagganaṁ. Kathaṁ pasaṅgoti āha ‘‘yadāhī’’tiādiṁ. ‘‘Tuṭṭhiṁ pavedentī’’ti tuṭṭhāmayaṁ imesaṁ maraṇenātiādi cikkhanti. Evaṁ sahagatappasaṅgaṁ nivattetvā sampayuttappasaṅgaṁ nivattetuṁ ‘‘paṭighaggahaṇaṁpī’’tiādi vuttaṁ. Tiracchānagatapāṇavadhe apuññaṁ nāma natthi. Ādikappato paṭṭhāya manussānaṁ yathākāma paribhogatthāya lokissariyenathāvaraṭṭhāyinā nimmitattāti adhippāyo. ‘‘Vissaṭṭhā’’ti anāsaṅkā. ‘‘Aññevā’’ti aññe vā jane. Vimati eva vematikaṁ. Vematikaṁ jātaṁ yesaṁ te vematikajātā. Purimacittassalobhasahagatabhāvo imāniaṭṭhapi lobhasahagatacittānināmāti iminā cūḷanigamane neva siddhoviyāti yojanā. Cūḷanigamanena paṭighasampayutta bhāvesiddhe domanassasahagatabhāvopi tenasiddho yevāti katvā ‘‘tesaṁ gahaṇaṁ’’ti vuttaṁ. ‘‘Tesa’’nti donassapaṭighānaṁ. Imasmiṁ citte issāmacchariyakukkuccānicathinamiddhāni ca aniyatayogīni ca honti yevāpanakāni ca. Tenāha ‘‘purimacitte’’tiādiṁ. Domanassaṁ imasmiṁ citte atthi, aññacittesu natthi, tasmā asādhāraṇa dhammo nāma. Anaññasādhāraṇa dhammotipi vuccati. ‘‘Yathātaṁ’’ti taṁ nidassanaṁ tadudāharaṇaṁ yathā katamanti attho. ‘‘Upalakkhetī’’ti saññāpeti. Ātapaṁtāyatirakkhatīti ātapattaṁ. Setacchattaṁ. Laddhaṁ ātapattaṁ yenāti laddhātapatto. Rājakumāro. So ātapattaṁ laddhoti vutte sabbaṁ rājasampattiṁ laddhoti viññāyati. Tasmā idaṁ upalakkhaṇa vacanaṁ jātanti daṭṭhabbaṁ. ‘‘Ubhinna’’nti dvinnaṁ domanassa paṭighānaṁ. Pubbe domanassasahagatanti vatvā nigamane paṭighasampayuttacittānīti vuttattā ‘‘imassa…pe… siddhito’’ti vuttaṁ.",
  "anya-e0401n0:86": "27. ‘‘Aniṭṭhalokadhammehī’’ti alābho ca, ayasoca, nindāca, dukkhañcāti catūhi aniṭṭhalokadhammehi. ‘‘Taṁ kutettha labbhā’’ti ahaṁ alābhādīhi māsamāgacchīti patthentassapi kutomeetthaloketaṁ patthanā pūraṇaṁ sabbakālaṁ labbhāti attho. ‘‘Labbhā’’ti ca kammatthadīpakaṁ pāṭipadikapadaṁ. Imesaṁ uppattividhānaṁ visuddhimagge saṅkhepatova vuttaṁ tassa pāṇāti pātādīsu tikkhamandappavattikāle pavattiveditabbāti.",
  "anya-e0401n0:87": "Dosamūlacittavaṇṇanā niṭṭhitā.",
  "anya-e0401n0:88": "28. Mohamūlacitte. ‘‘Mūlantaravirahenā’’ti aññamūlavirahena. Saṁsappatīti saṁsappamānā. Evaṁ nu kho, aññathānu khoti evaṁ dvidhā erayati kampatīti attho. Vikkhipatīti vikkhipamānaṁ. ‘‘Niyamanattha’’nti idaṁ vicikicchāsampayuttaṁ nāmāti niyamanatthaṁ. Idañhi paṭighasampayuttaṁ viya nigamanena siddhaṁ na hoti. ‘‘Idha laddhokāsaṁ hutvā’’ti mūlantara virahattā eva idhaladdhokāsaṁ hutvā. Pakati sabhāvabhūtaṁ, iti tasmā natthīti yojanā. ‘‘Anosakkamāna’’nti pacchato anivattamānaṁ. ‘‘Asaṁsīdamāna’’nti heṭṭhato apatamānaṁ. Ubhayena abbocchinnanti vuttaṁ hoti. ‘‘Atisammuḷhatāyā’’ti mūlantara virahena mohena atisammuḷhatāya. ‘‘Aticañcalatāyā’’ti saṁsappamānavikkhipamānehivicikicchuddhaccehi aticañcalatāya. ‘‘Sabbatthapī’’ti sabbesupi ārammaṇesu. Aṭṭhakathāyaṁ saṅkhāra bhedena avijjāya duvidhabhāvova vutto. Kathaṁ vutto. Avijjā appaṭipatti micchā paṭipattito duvidhā tathā sasaṅkhā rāsaṅkhāratoti vutto. ‘‘Tividhabhāvovā’’ti imasmiṁ cittesaṅkhāravimuttāya avijjāya saddhiṁ tividhabhāvova. Imesaṁ dvinnaṁ cittānaṁ uppattividhānaṁ visuddhimaggesaṅkhepatovavuttaṁ tassaasanniṭṭhānavikkhepakālepavatti veditabbāti.",
  "anya-e0401n0:89": "29. ‘‘Sabbathāpī’’ti nipātasamudāyo vā hotu aññamaññavevacano vā, visuṁ nipātovāti evaṁ sabbappakāratopi. Akusalapade akāro viruddhattho. Yathā amitto, asuro, tidassetuṁ ‘‘akusalānī’’tiādimāha. ‘‘Paṭiviruddhabhāvo’’ti mohādīhi akusalehi viruddhabhāvo. Bhāvanaṁnārahantīti ‘‘abhāvanārahā’’. Kathaṁ pana bhāvanaṁnārahantīti āha ‘‘punappuna’’ntiādiṁ. ‘‘Niyāmaṁ okkamantāpī’’ti pañcānantariya kammabhāvena niyatamicchādiṭṭhibhāvena ca niyāmaṁ okkamantāpi. Apāyaṁ bhajantīti apāyabhāgino. Kammakārakā. Tesaṁ bhāvo. Tāya. ‘‘Vaṭṭasotaniyate’’ti saṁsāravaṭṭa sotasmiṁ niyate. ‘‘Thiratarapattā’’ti samādhivasena thiratarabhāvaṁ pattā. Idāni tamevatthaṁ pakārantarena vibhāvetuṁ ‘‘apicā’’tiādimāha. ‘‘Siyu’’nti padaṁ dhātupaccayehi siddhaṁ nipphannapadaṁ nāma nahoti. Kasmā, idhaparikappatthassa asambhavato. Nipātapadaṁ hoti. Kasmā, anekatthatā sambhavato. Idha pana bhavanti saddena samānattho. Tenāha ‘‘nipātapadaṁ idha daṭṭhabba’’nti.",
  "anya-e0401n0:90": "Akusalavaṇṇanā.",
  "anya-e0401n0:91": "30. Ahetukacitte. ‘‘Sabbanihīna’’nti sabbacittehi hīnaṁ. Puna ‘‘sabbanihīna’’nti sabbāhetukehi hīnaṁ. ‘‘Ta’’nti akusala vipākaṁ.",
  "anya-e0401n0:92": "31. Suttapāḷiyaṁ, ‘‘kaṭṭha’’nti sukkhadāruṁ. ‘‘Sakalika’’nti chinditaphālitaṁ kaṭṭhakkhaṇḍakaṁ. ‘‘Thusa’’nti vīhisuṅkaṁ. ‘‘Saṅkāra’’nti kacavaraṁ. Cakkhuñcarūpe ca paṭicca yaṁviññāṇaṁ uppajjati. Taṁ cakkhuviññāṇantveva vuccatītiādinā yojetabbaṁ. Tattha ‘‘rūpe’’ti rūpārammaṇāna . ‘‘Sadde’’tiādīsupi esanayo. Ettha ca viññāṇāni ekavatthu nissitāni honti. Tasmā vatthu dvāresu ekavacanaṁ vuttaṁ. Ārammaṇāni pana ekaviññāṇenāpi bahūni gahitāni. Tasmā ārammaṇesu bahuvacanaṁ. ‘‘Dukkhayatī’’ti dukkhaṁ karoti. Nāmadhātu padañhetaṁ. Yathā attānaṁ sukheti vīṇetīti saddavidū. Dhātupāṭhesu pana sukhadukkhatakkiriyāyaṁti vuttaṁ. Takkiriyāti ca sukhakiriyā dukkha kiriyāti attho. Sātakiriyā assātakiriyāti vuttaṁ hoti. Ca saddo okāsatthoti katvā ‘‘dukkaraṁ okāsadāna’’nti vuttaṁ.",
  "anya-e0401n0:93": "32. ‘‘Cakkhussa asambhinnatā’’ti cakkhupasādarūpassa abhinnatā. Tasmiñhi bhinnesati andhassa cakkhussa rūpāninupaṭṭhahantīti. ‘‘Sotassaasambhinnatā’’tiādīsupi esanayo. ‘‘Ālokasannissayappaṭilābho’’ti cakkhu ca ālokesati kiccakārī hoti. Asati nahoti. Tathā rūpañca. Tasmā āloko tesaṁ visayavisayībhāvūpagamane sannissayo hoti. Tassa ālokasannissayassa paṭilābho. Esanayo ākāsasannissayādīsu. Imesaṁ aṅgānaṁ yutti dīpanā uparirūpasaṅgahe āgamissati. ‘‘Aṭṭhakathāya’’nti aṭṭhasāliniyaṁ. Tattha ‘‘tasmiṁ pana āpātaṁ āgacchantepi ālokasannissaye asati cakkhuviññāṇaṁ nuppajjatī’’ti vacanaṁ asambhāvento ‘‘taṁ vinā ālokenā’’tiādimāha. ‘‘Abhāvadassana para’’nti abhāvadassanappadhānaṁ.",
  "anya-e0401n0:94": "33. Vipākavacanatthe. Vipaccatīti vipākaṁ. Vipaccatīti ca vipakkabhāvaṁ āpajjati. Pubbe katakammaṁ idāni nibbattiṁ pāpuṇātīti vuttaṁ hoti. Idāni tadatthaṁ pākaṭaṁ karonto ‘‘ayañca attho’’tiādimāha. Aṭṭhakathāyaṁ āyūhana samaṅgitāpi āgatā. Idha panasā cetanā samaṅgitāya saṅgahitāti katvā ‘‘catasso samaṅgithā’’ti vuttaṁ. Samaṅgitāti ca sampannatā. ‘‘Taṁ taṁ kammāyūhana kāle’’ti pāṇāti pātādikassa tabbiramaṇādikassa ca tassa tassa duccaritasucaritakammassa āyūhanakāle. Samuccinanakāleti attho. ‘‘Sabbaso abhāvaṁ patvāna nirujjhatī’’ti yathā abyākata dhammānirujjhamānā sabbaso abhāvaṁ patvā nirujjhanti. Tathā nanirujjhantīti adhippāyo. ‘‘Sabbākāra paripūra’’nti pāṇātipātaṁ karontassa kammānu rūpābahūkāya vacīmano vikārā sandissanti. Esanayo adinnādānādīsu. Evarūpehi sabbehi ākāra vikārehi paripūraṁ. ‘‘Nidahitvā vā’’ti saṇṭhapetvā eva. ‘‘Yaṁsandhāyā’’ti yaṁkiriyāvisesanidhānaṁ sandhāya.",
  "anya-e0401n0:95": "Gāthāyaṁ. ‘‘Sajjū’’ti imasmiṁ divase. ‘‘Khīraṁ vamuccatī’’ti yathā khīraṁ nāma imasmiṁ divase muccati. Pakatiṁ jahati. Vipariṇāmaṁ gacchati. Na tathā pāpaṁ kataṁ kammanti yojanā. Kathaṁ pana hotīti āha ‘‘dahantaṁ bālamanvetī’’ti. ‘‘Bhasmāchannovapāvako’’ti chārikā channoviya aggi. ‘‘So panā’’ti kiriyā viseso pana. ‘‘Visuṁ eko paramattha dhammotipi saṅkhyaṁ na gacchatī’’ti visuṁ sampayutta dhamma bhāvena saṅkhyaṁ na gacchatīti adhippāyo. So hi kammapaccayadhammattā paramattha dhammo na hotīti na vattabbo. Tenāha ‘‘anusayadhātuyo viyā’’ti. ‘‘So’’ti kiriyāviseso. ‘‘Ta’’nti kammaṁ vā, kammanimittaṁ vā, gatinimittaṁ vā. ‘‘Tadā okāsaṁ labhatī’’ti vipaccanatthāya okāsaṁ labhati. Okāsaṁ labhitvā paccupaṭṭhātīti adhippāyo. ‘‘Tatthā’’ti tāsu ca tūsusamaṅgitāsu. ‘‘Itī’’ti laddhaguṇavacanaṁ. ‘‘Evañca katvā’’tiādi puna laddhaguṇavacanaṁ. ‘‘Pāḷiya’’nti dhammasaṅgaṇi pāḷiyaṁ. ‘‘Kammasantānato’’ti arūpasantānaṁ eva vuccati. ‘‘Ye panā’’ti ganthakārā pana. ‘‘Tesa’’nti ganthakārānaṁ. Āpajjatīti sambandho. Tesaṁ vādeti vā yojetabbaṁ. Yañcaupamaṁ dassentīti yojanā. ‘‘Tatthā’’ti tasmiṁ vacane. Na ca na labhantīti yojanā. ‘‘Tadā’’ti tasmiṁ pariṇatakāle. ‘‘Nāḷa’’nti pupphaphalānaṁ daṇḍakaṁ.",
  "anya-e0401n0:96": "34. ‘‘Sambhavo’’ti pasaṅgakāraṇaṁ. Abhivisesena caraṇaṁ pavattanaṁ abhicāro. Visesa vutti. Na abhicāro byabhicāro. Sāmañña vutti. Pakkhantarena sādhāraṇatāti vuttaṁ hoti. Pakkhantarena sādhāraṇatā nāmapakkhantarassa nānappakārato sajjanameva lagganamevāti vuttaṁ byabhicārassāti pasaṅgassa iccevatthoti. Etthacātiādinā sambhavabyabhicārānaṁ abhāvameva vadati. Akusalahetūhi ca sahetukatā sambhavo natthīti sambandho. ‘‘Tesa’’nti akusalavipākānaṁ. ‘‘Abyabhicāroyevā’’ti byabhicārarahitoyeva.",
  "anya-e0401n0:97": "35. ‘‘Pañcadvāre uppanna’’nti pañcadvāravikāraṁ paṭicca uppannattā vuttaṁ. Tenāha ‘‘tañhī’’tiādiṁ. Esanayo manodvārāvajjanepi.",
  "anya-e0401n0:98": "Yadi hi ayamatthosiyā, evañcasati, ayamattho āpajjatīti sambandho. ‘‘Tesa’’nti vīthicittānaṁ. Uppādasaddoniyatapulliṅgoti katvā ‘‘ṭīkāsu pana…pe… niddiṭṭhaṁ’’ siyāti vuttaṁ. ‘‘Vuttanayenā’’ti sampayuttahetuvirahatoti vuttanayena. Vipaccana kiccaṁ nāma vipākānaṁ kiccaṁ. Vipākuppādanakiccaṁ nāma kusalākusalānaṁ kiccaṁ. ‘‘Taṁ taṁ kiriyāmattabhūtānī’’ti āvajjana kiriyā hasanakiriyāmattabhūtāni. Paṭisandhibhavaṅgacuticittāni nāma kevalaṁ kammavegukkhittabhāvenasantānepatitamattattā dubbala kiccāni honti. Pañca viññāṇāni ca asārānaṁ abalānaṁ pasādavatthūnaṁ nissāya uppannattā dubbalavatthukāni honti. Sampaṭicchanādīni ca pañcaviññāṇānubandha mattattā dubbala kiccaṭṭhānāni honti. Tasmā tāni sabbāni attano ussāhenavinā kevalaṁ vipaccanamattena pavattanti. ‘‘Vipākasantānato’’ti pañcadvārāvajjanañca manodvārāvajjanañca bhavaṅgavipākasantānato laddhapaccayaṁ hoti. Voṭṭhabbanaṁ pañcaviññāṇādi vipākasantānato laddhapaccayaṁ. ‘‘Itarāni panā’’ti hasituppādacitta mahākiriyacittādīni. ‘‘Niranusayasantāne’’ti anusayarahite khīṇāsavasantāne. ‘‘Ussāharahitāni evā’’ti yathā rukkhānaṁ vātapupphāni nāma atthi. Tāni phaluppādakasineharahitattā phalāni na uppādenti. Tathā tāni ca vipākuppādakataṇhāsineharahitattā ussāhabyāpāra rahitāni eva.",
  "anya-e0401n0:99": "36. Vedanāvicāraṇāyaṁ. ‘‘Picupiṇḍakānaṁ viyā’’ti dvinnaṁ kappāsapicupiṇḍakānaṁ aññamaññasaṅghaṭṭanaṁ viya upādārūpānañca aññamaññasaṅghaṭṭanaṁ dubbalamevāti yojanā. ‘‘Tesaṁ ārammaṇabhūtāna’’nti tiṇṇaṁ mahābhūtānaṁ. ‘‘Kāyanissayabhūtesū’’ti kāyanissayamahābhūtesu .‘‘Tehī’’ti pañcaviññāṇehi. ‘‘Purimacittenā’’ti sampaṭicchanacittato. ‘‘Ta’’nti akusalavipākasantīraṇaṁ. Paṭighena vinā nappavattati. Kasmā nappavattatīti āha ‘‘ekantākusalabhūtenā’’tiādiṁ. ‘‘Abyākatesu asambhavato’’ti abyākata cittesu yujjituṁ asambhavato. Kammānubhāvato ca muñcitvā yathāpurimaṁ vipākasantānaṁ kammānubhāvena pavattaṁ hoti. Tathā appavattitvāti adhippāyo. ‘‘Kenacī’’ti kenaci cittena. ‘‘Visadisacittasantāna parāvaṭṭanavasenā’’ti purimenavipāka citta santānena visadisaṁ kusalādi javana cittasantānaṁ parato āvaṭṭā pana vasena. Tathāhidaṁ cittadvayaṁ pāḷiyaṁ āvaṭṭanā, anvāvaṭṭanā, ābhogo, samannāhāroti niddiṭṭhaṁ. ‘‘Sabbatthāpī’’ti iṭṭhārammaṇepi aniṭṭhārammaṇepi. ‘‘Attano pacchā pavattassa cittassa vasenā’’ti attano pacchā pavattaṁ cittaṁ paṭicca na vattabboti adhippāyo. ‘‘Attano paccayehi eva so sakkā vattu’’nti attano paccayesu balavantesu sati, balavā hoti. Dubbalesu sati, dubbalo hotīti sakkāvattunti adhippāyo. ‘‘Visadisa cittasantāna’’nti voṭṭhabbanakiriyacittasantānaṁ.",
  "anya-e0401n0:100": "37. Saṅkhāra vicāraṇāyaṁ ‘‘vipākuddhāre’’ti aṭṭhasāliniyaṁ vipākuddhāra kathāyaṁ. ‘‘Ubhayakammenapī’’ti sasaṅkhārika kammenapi, asaṅkhārika kammenapi. ‘‘Therenā’’ti mahādattattherena. ‘‘Tadubhayabhāvābhāvo’’ti sasaṅkhārika asaṅkhārikabhāvānaṁ abhāvo. ‘‘Tānipi hi aparibyattakiccāniyevā’’ti ettha āvajjana dvayaṁ javanānaṁ purecārika kiccattā aparibyattakiccaṁ hotu. Hasituppādacittaṁ pana javanakiccattā kathaṁ aparibyattakiccaṁ bhaveyyāti. Tampi sabbaññutaññāṇādīnaṁ anucārikamattattā aparibyattakiccaṁ nāma hotīti. ‘‘Aṭṭhamahāvipākesu viya vattabbo’’ti mahāvipākānaṁ sasaṅkhārikā saṅkhārikabhāvo purimabhave maraṇāsannakāle ārammaṇānaṁ payogena saha vā vinā vā upaṭṭhānaṁ paṭicca vutto, tathā vattabboti adhippāyo.",
  "anya-e0401n0:101": "38. ‘‘Dubbala kammanibbattesū’’ti paṭisandhi bhavaṅga cutikiccāni sandhāya vuttaṁ. ‘‘Dubbalavatthu kiccaṭṭhānesū’’ti cakkhādivatthukesu āvajjanādi dubbalakicca dubbalaṭṭhānikesu. ‘‘Tatthā’’tiādinā tadatthaṁ vivarati. Tattha ‘‘vikkhepayutta’’nti vikkhepakiccena uddhaccenayuttaṁ hutvā. ‘‘Kappaṭṭhitikaṁ’’ nāma saṅghabhedakammaṁ. Chasuvatthu rūpesu hadayavatthumeva suvaṇṇarajataṁ viya sāravatthu hoti. Itarāni phalikāniviya pasādamattattā asārāni hontīti vuttaṁ ‘‘cakkhādīsu dubbalavatthūsū’’ti. Dassanādīni ca kiccāni javana kiccassa purecarattā khuddakiccāni honti. Tenāha ‘‘dassanādīsū’’tiādiṁ.",
  "anya-e0401n0:102": "39. Idha dīpaniyaṁ iccevanti padaṁ aṭṭhārasātipadassavisesananti katvā ‘‘sabbathāpīti padassa…pe… veditabbo’’ti vuttaṁ. Vibhāvaniyaṁ pana taṁ sabbathāpīti padassa visesananti katvā ‘‘sabbathā pītikusalākusalavipākakiriyābhedenā’’ti vuttaṁ.",
  "anya-e0401n0:103": "Ahetukacittavaṇṇanā niṭṭhitā.",
  "anya-e0401n0:104": "40. Sobhaṇacittesu. Avuttāpi siddhā hoti. Yathā aṭṭhacittāni lokuttarānīti ca vutte avuttepisijjhanti sesacittāni lokiyānīti ca sauttarānīti cāti adhippāyo. ‘‘Attasamaṅgīno’’ti attanā pāpakammena samannāgate. ‘‘Anicchante yevā’’ti sacepi avīcinimittassādavatthu viya keci icchantu. Ajānantānaṁ pana icchā appamāṇanti adhippāyo. ‘‘Sobhagga pattiyā’’ti ettha subhagassa bhāvo sobhagganti viggaho. Subhagassāti ca susirikassa.",
  "anya-e0401n0:105": "41. ‘‘Yāthāvato’’ti yathā sabhāvato. Ettha siyā jānātīti ñāṇanti vuttaṁ, kiṁ sabbaṁ ñāṇaṁ yāthāvato jānātīti. Kiñcettha. Yadi sabbaṁ ñāṇaṁ yāthāvato jānāti. Evaṁ sati, ñāṇena cintentānaṁ ajānanaṁ nāma natthi, virajjhanaṁ nāma natthīti āpajjati. Atha sabbaṁ ñāṇaṁ yāthāvato na jānāti, katthaci jānāti, katthaci na jānāti. Evañcasati, yattha jānāti, tattheva taṁ ñāṇaṁ hoti. Yattha na jānāti, tattha taṁ ñāṇameva na hotīti āpajjatīti. Vuccate . Ñāṇena cintessāmīti cintentānaṁpi yattha yattha yāthāvato jānanaṁ na hoti, tattha tattha ñāṇa vippayutta cittaṁ hoti. Ñāṇappaṭi rūpakā ca dhammā atthi cittañca vitakko ca, vicāro ca, diṭṭhi ca. Etehi cintentāpi ahaṁ ñāṇena cintemīti maññanti. ‘‘Deyya dhammapaṭiggāhaka sampattī’’ti deyyadhamma vatthu sampatti, paṭiggāhaka puggala sampatti. ‘‘Abyāpajjalokūpapattitā’’ti ettha abyāpajjaloko nāma kāyikadukkha cetasika dukkha rahito uparidevaloko vā brahmaloko vā. Upapajjanaṁ upapatti. Paṭisandhivasena upagamananti attho. Abyāpajjalokaṁ upapatti yassa so abyāpajja lokūpapatti. Tassa bhāvoti viggaho. ‘‘Kilesa dūratā’’ti samāpatti balena vā, aññatarappaṭipattiyā vā, vikkhambhita kilesatā vā, ariyamaggena samucchinna kilesatā vā.",
  "anya-e0401n0:106": "Tesaṁ uppatti vidhānaṁ visuddhi magge khandhaniddese evaṁ vuttaṁ. Yadāhi deyyadhamma paṭiggāhakādi sampattiṁ aññaṁ vā somanassahetuṁ āgamma haṭṭhatuṭṭho atthidinnantiādinayappavattaṁ sammādiṭṭhiṁ purekkhitvā asaṁsīdanto anussāhitoparehi dānādīni puññāni karoti, tadāssa somanassasahagataṁ ñāṇa sampayuttaṁ cittaṁ asaṅkhāraṁ hoti. Yadā pana vuttanayena haṭṭhatuṭṭho sammādiṭṭhiṁ purekkhitvā amutta cā gatādivasena saṁsīdamāno vā parehi vā ussāhito karoti, tadāssa tadeva cittaṁ sasaṅkhāraṁ hoti. Imasmiñhi atthe saṅkhāroti etaṁ attano vā paresaṁ vā vasena pavattassa pubbappayogassādhivacanaṁ. Yadā pana ñāti janassa paṭipatti dassanena jātaparicayābāladārakā bhikkhū disvā somanassa jātāsahasā kiñci deva hatthagataṁ dadanti vā vandanti vā, tadā tatīyaṁ cittaṁ uppajjati. Yadā pana dethavandathāti ñātīhi ussāhitā evaṁ paṭipajjanti, tadā catutthaṁ cittaṁ uppajjati. Yadā pana deyyadhamma paṭiggāhakādīnaṁ asampattiṁ aññesaṁ vā somanassahetūnaṁ abhāvaṁ āgamma catūsupi vikappesu somanassarahitā honti. Tadā sesāni cattāri upekkhāsahagatāni uppajjantīti.",
  "anya-e0401n0:107": "42. Aṭṭhapīti ettha pisaddena imāni cittāni na kevalaṁ aṭṭheva honti . Atha kho tato bahūnipi bahutarānipi hontīti imaṁ sampiṇḍanatthaṁ dīpetīti dassetuṁ ‘‘tenā’’tiādivuttaṁ. Dasasu puññakiriyāvatthūsu diṭṭhuju kammaṁ nāma ñāṇa kiccaṁ. Taṁ kathaṁ ñāṇa vippayutta cittehi karontīti. Vuccate. Ñāṇa sampayutta cittehi diṭṭhiṁ ujuṁkarontā tesaṁ antarantarā ñāṇasote patitavasena ñāṇavippayutta cittehipi karontiyeva. Sabbesattā kammassakātiādinā, buddho sobhagavā, svākkhāto so dhammo, suppaṭipanno so saṅgho, tiādinā cāti daṭṭhabbaṁ. Tenāha ‘‘imāni aṭṭha cittānī’’tiādiṁ. Tattha dasapuññakiriyavatthūni nāma ‘dānaṁ, sīlaṁ, bhāvanā, apacāyanaṁ, veyyāvaccaṁ, pattidānaṁ, pattānumodanaṁ, dhammassavanā, dhammadesanā, diṭṭhuju kammaṁ,. Tehi guṇitāni vaḍḍhitāni. Tāni ca aṭṭhachasu ārammaṇesu uppajjanti. Tīṇi ca kammāni karontā te heva aṭṭhahi karonti. Tāniyeva ca sabbāni atthi hīnāni, atthi majjhimāni, atthi paṇītāni. Tasmā puna anukkamena ārammaṇādīhi vaḍḍhanaṁ karoti. Tattha ‘‘tāni ṭhapetabbānī’’ti sambandho. ‘‘Suddhikānī’’ti adhipatīhi amissitāni. ‘‘Iti katvā’’ti iti manasi karitvā. Tathā ñāṇavippayuttāni dvesahassāni sataṁ saṭṭhi ca hontīti yojanā. ‘‘Vīmaṁsāvajjitehī’’ti vīmaṁsādhipati vajjitehi. ‘‘Tathāguṇitānī’’ti sabbāni puññakiriyādīhi samaṁ guṇitāni. ‘‘Kosallenā’’ti kosallasaṅkhātena. ‘‘Nānāvajjanavīthiya’’nti ñāṇavippayutta vīthīhi visuṁ bhūtāya āvajjanāya yutta vīthiyaṁ. ‘‘Tenevā’’ti vīmaṁsādhipatibhūtena teneva upanissayaññāṇena. Evaṁ santepi na sakkābhavitunti sambandho.",
  "anya-e0401n0:108": "43. Vacanatthe ‘‘rujjanaṭṭhenā’’ti tudanaṭṭhena. ‘‘Ahitaṭṭhenā’’ti hitaviruddhaṭṭhena. ‘‘Anipuṇaṭṭhenā’’ti asaṇhā sukhumaṭṭhena. ‘‘Aniṭṭhavipākaṭṭhenā’’ti aniṭṭhaṁ vipākaṁ etesanti aniṭṭha vipākāni. Tesaṁ bhāvo aniṭṭha vipākaṭṭho. Tena aniṭṭha vipākaṭṭhena. ‘‘Tappaṭi pakkhattā’’ti rāgādīhi paṭipakkhattā. Evaṁ pariyāyattha saṅkhātaṁ abhidhānatthaṁ dassetvā idāni aṭṭhakathāsu āgataṁ vacanatthaṁ dasseti kucchitetiādinā. Tattha ‘‘kucchite’’ti jegucchitabbe, nindi tabbe vā. Cālenti tadaṅgappahānavasena, kampenti vikkhambhanappahānavasena, viddhaṁsenti samucchedappahānavasena. ‘‘Tanukaraṇaṭṭhenā’’ti sallikhanaṭṭhena. ‘‘Antakaraṇaṭṭhenā’’ti pariyosānakaraṇaṭṭhena. ‘‘Api cā’’tiādi dīpanīnayadassanaṁ. ‘‘Kosalla sambhūtaṭṭhenā’’ti mahāaṭṭhakathānayo. Tattha, kusalassa paṇḍitassa bhāvo ekāsallaṁ. Ñāṇaṁ. Tena sambhūtaṁ sañjātaṁ kosalla sambhūtaṁ tiviggaho.",
  "anya-e0401n0:109": "44. ‘‘Balavakammenā’’ti tihetu kukkaṭṭha kammena. ‘‘Dubbala kammenā’’ti tihetukomakena vā dvihetuka kusala kammena vā. ‘‘Kehici ācariyehī’’ti moravāpi vāsī mahādattattheraṁ sandhāya vuttaṁ. ‘‘Saṅgahakārenā’’ti bhaddanta buddhaghosattherena. ‘‘Sannihita paccayavasenā’’ti āsanne saṇṭhitapaccaya vasena. Paccuppanna paccayavasenevāti vuttaṁ hoti. Upaṭṭhitāni kammādīni ārammaṇāni. Pavattāni mahāvipākāni. ‘‘Avipāka sabhāvato’’ti avipaccanasabhāvato. Avipākuppādanasabhāvatoti vuttaṁ hoti. ‘‘Aṭṭhakathāya’’nti dhammasaṅgaṇiṭṭhakathāyaṁ. ‘‘Idhā’’ti mahāvipākacitte. ‘‘Tathā appavattiyā cā’’ti dānādivasena appavattito ca.",
  "anya-e0401n0:110": "45. Mahākiriyacitte. ‘‘Uparī’’ti vīthisaṅgahe tadā rammaṇa niyame. ‘‘Sayamevā’’ti anuruddhatthereneva. ‘‘Vakkhatī’’ti vuccissati. ‘‘Yathāraha’’nti khīṇāsavasantāne uppannānaṁ mahākiriyānaṁ arahānurūpaṁ. Bhūtakathana visesanaṁ tena nivattetabbassa atthassa abhāvāti adhippāyo. ‘‘Taṁ’’ti sahetukaggahaṇaṁ. ‘‘Byavacchedakavisesana’’nti ahetuka vipākakiriya cittānañca sabbhāvātappasaṅgassa avacchedakaṁ visesanaṁ. ‘‘Yathā sakkhara kathalikaṁpi macchagumbaṁpi tiṭṭhantaṁpi carantaṁpi passatī’’ti vacane sakkhara kathalikaṁ tiṭṭhantaṁ, macchagumbaṁ tiṭṭhantaṁpi carantaṁpi passatīti evaṁ yathā lābha yojanā hoti. Tathā idha pīti.",
  "anya-e0401n0:111": "46. ‘‘Yadida’’nti yā ayaṁ dīpana samatthatā, ‘‘idaṁ sāmatthiya’’nti yojanā. Ayaṁ samattha bhāvoti attho. Bhedavacane codanāyāti sambandho. Racanāgāthāyaṁ. ‘‘Etānī’’ti sobhaṇa kāmāvacara cittāni. ‘‘Puñña pāpa kriyābhedā’’ti puñña pāpa kriyabhedena.",
  "anya-e0401n0:112": "47. Katame dhammā kāmāvacarā. Heṭṭhato avīcinirayaṁ pariyantaṁ karitvā uparito paranimmita vasavattideve anto karitvāti evaṁ pāḷiyaṁ niddiṭṭhattā idhakāmasaddena sahokāsākāmabhūmi vuccatīti āha ‘‘kāme kāmabhūmiya’’nti. Pariyāpannāti pāṭhaseso. ‘‘Kriyā cā’’ti ettha ca saddo pana saddattho. Iti saddo iccevaṁ saddattho. Etena paṭisiddhāti sambandho. ‘‘Idhā’’ti imasmiṁ cittasaṅgahe. ‘‘Tassā’’ti sabbathāsaddassa. Bhavo nāma indriya baddhasantānagato dhamma samūho vuccati. Idha pana kāmāvacarā dhammāti pade kāmasaddo. So ca pathavi pabbatādīhi saddhiṁ sabbaṁ kāmabhūmiṁ vadatīti vuttaṁ ‘‘bhūmipariyāyo cā’’tiādi. ‘‘Indriyānindriyabaddha dhamma samūho’’ti indriyabaddha dhamma samūho sattasantānāgato, anindriyabaddha dhamma samūho pathavi pabbatādi gato. Tattha jīvitindriyena anābaddho anāyatto anindriyabaddhoti.",
  "anya-e0401n0:113": "Itikāmacittasaṅgahadīpaniyāanudīpanā niṭṭhitā.",
  "anya-e0401n0:114": "48. Rūpāvacaracitte. ‘‘Samuditenā’’ti pañcaṅga samuditena. Pañcannaṁ aṅgānaṁ ekato sāmaggibhūtenāti attho. Pañcannañhi ekato sāmaggiyaṁ satiyeva appanā hoti, no asati. Sāmaggiyanti ca suṭṭhu balavatāya samaggabhāveti attho. ‘‘Paṭipajjitabbattā’’ti pattabbattā. Jhānaṁ duvidhaṁ ārammaṇūpanijjhānañca lakkhaṇū panijjhānañcāti āha ‘‘kasiṇādikassā’’tiādiṁ. Idha pana ārammaṇūpanijjhānaṁ adhippetaṁ. Upanijjhānanti ca kasiṇa nimittādikaṁ ārammaṇaṁ cetasā upagantvānijjhānaṁ olokanaṁ. Jhānasaddassajhāpanatthopi sambhavatīti vuttaṁ ‘‘paccanīka dhammānañca jhāpanato’’ti. Agginā viya kaṭṭhānaṁ kilesānaṁ dayhanatoti attho. Ekaggatā eva sātissaya yuttā appanāpattakāleti adhippāyo. Pubbabhāge pana pathamajjhāne vitakkassa balavabhāvo icchitabbo. ‘‘Sāhī’’tiādinā tadatthaṁ vivarati. Sāhi ekaggatāti ca vuccatīti sambandho. Eko attāsabhāvo assāti ekattaṁ. Ekattaṁ ārammaṇamassāti ekattā rammaṇā. Ekaggatā. Tassa bhāvoti viggaho.",
  "anya-e0401n0:115": "Aggasaddo koṭi attho. Koṭṭhāsaṭṭhovā. ‘‘Tathā pavattane’’ti cittassa ekaggabhāvena pavattiyaṁ. ‘‘Ādhippaccaguṇayogenā’’ti adhipatibhāvaguṇayogena. Indriyapaccayatāguṇayogenāti vuttaṁ hoti. Sāyeva ekaggatā ekaggatā, samādhī,ti ca vuccatīti sambandho. ‘‘Samādhī’’ti padassa-saṁ-ādhī-ti-vā, samaādhīti-vā, dvidhā padacchedo. Tattha saṁupasaggo sammāsaddattho. Samasaddo pana dhammena samena rajjaṁ kāretītiādīsu viya nāmikasaddoti dvidhā vikappaṁ dassento ‘‘sāyeva citta’’ntiādimāha. Sāyeva cittaṁ-sammā ca ādhiyatīti samādhi, sāyeva cittaṁ-samañca ādhiyatīti samādhīti dvidhā vikappo. Tattha sammā cāti sundarena. Ādhiyatīti ādahati. Ādahanañca ṭhapanamevāti vuttaṁ ‘‘ṭhapetī’’ti. Samañcāti avisamañca. ‘‘Tatthevā’’ti tasmiṁ ārammaṇe eva. ‘‘Līnuddhaccābhāvā pādanenā’’ti līnassa ca uddhaccassa ca abhāvo līnuddhaccābhāvo. Tassa āpādanaṁ āpajjāpananti viggaho. Vividhena cittassa saṁharaṇaṁ visāhāro. Na visāhāro avisāhāro. Sāyeva ca niddiṭṭhā. Iti evaṁ imesu dvīsu atthesu ekaggatā eva sātissayayuttāti yojetabbaṁ. Evaṁ pana sati, ekaggatā eva jhānanti vattabbā, na vitakkādayoti codanaṁ pariharanto ‘‘vitakkādayopanā’’tiādimāha. Apisaddo sampiṇḍanattho. Panasaddo pakkhantarattho. Tassā ekaggatāya. ‘‘Sā tissaya’’nti atissayena saha. ‘‘Osakkitu’’nti saṁsīdituṁ. ‘‘Naṁ’’ti cittaṁ. ‘‘Saṁsappitu’’nti evaṁ nu kho aññathānu khoti dvidhā cañcalituṁ. ‘‘Ukkaṇṭhitu’’nti aññābhimukhī bhavituṁ. Āramitunti vuttaṁ hoti. Laddhaṁ sātaṁ yenāti laddhassātaṁ. ‘‘Sātaṁ’’ti sārattaṁ. ‘‘Upabrūhitaṁ’’ti bhusaṁvaḍḍhitaṁ. ‘‘Santa sabhāvattā’’ti upasanta sabhāvattā. ‘‘Tathā anuggahitā’’ti ārammaṇābhimukhakaraṇādivasena anugga hitā . Samādhissa kāmacchandanīvaraṇappaṭipakkhattā ‘‘sayaṁ…pe… nīvāretvā’’ti vuttaṁ. ‘‘Niccalaṁṭhatvā’’ti appanākiccamāha.",
  "anya-e0401n0:116": "Evaṁ upanijjhānatthaṁ dassetvā jhāpanatthaṁ dassento ‘‘tesu cā’’tiādimāha. ‘‘Tappaccanīkā’’ti tesaṁ jhānaṅga dhammānaṁ paccanīkā paṭipakkhā. ‘‘Manasmiṁ pī’’ti manodvārepi. Pageva kāyavacīdvāresūti evaṁ sambhāvanattho cettha pisaddo. Apisaddopi yujjati. ‘‘Jhāpitā nāma hontī’’ti jhānaṅga dhammaggīhi daḍḍhānāma honti. ‘‘Evaṁ santepi tesaṁ samudāye eva jhāna vohāro siddho’’ti yojanā. ‘‘Dhamma sāmaggipadhāna’’nti jhānaṭṭhāne jhānaṅga dhammānaṁ maggaṭṭhāne maggaṅga dhammānaṁ bodhiṭṭhāne bojjhaṅga dhammānaṁ samaggabhāvappadhānaṁ.",
  "anya-e0401n0:117": "Evaṁ saṅgahakārānaṁ matiyā jhānaṁ vatvā idāni aparesānaṁ matiyā taṁ dassetuṁ ‘‘apare’’tiādimāha. Apare pana vadantīti sambandho. Tattha ‘‘yathā sakaṁkiccānī’’ti sassa idaṁ sakaṁ. Sassāti attano. Idanti santakaṁ. Yāniyāni attano santakānīti attho. ‘‘Itī’’ti tasmā. ‘‘Paṭṭhāne jhānapaccayaṁ patvā…pe… sādhentiyeva’’. Vuttañhi tattha. Jhānapaccayoti jhānaṅgānijhānasampayuttakānaṁ dhammānaṁ taṁ samuṭṭhānānañca rūpānaṁ jhānapaccayena paccayo. Maggapaccayoti maggaṅgāni maggasampayuttakānaṁ dhammānaṁ taṁ samuṭṭhānānañca rūpānaṁ maggapaccayena paccayoti. ‘‘Pañcasamuditādīnī’’ti pañcasamūha dasasamūhāni. ‘‘Pathamajjhānādibhāvassevacā’’ti pathamajjhānādi nāmalābhassevacāti adhippāyo. ‘‘Jhānabhāvassā’’ti jhānanāmalābhassa. ‘‘Tathāvidhakiccavisesābhāvā’’ti tathāvidhānaṁ ārammaṇābhiniropanādīnaṁ kicca visesānaṁ abhāvato.",
  "anya-e0401n0:118": "49. ‘‘Ettha siyā’’ti etasmiṁ ṭhāne pucchāsiyā. ‘‘Aṅga bhedo’’ti pathamajjhāne pañca aṅgāni, dutīyajjhāne cattāri aṅgānī tiādiko aṅgabhedo. ‘‘Puggalajjhāsayenā’’ti puggalassa icchāvisesena. Iti ayaṁ visajjanā. ‘‘So’’ti so puggalo. ‘‘Hī’’ti vitthāra jotako. Vitakko sahāyo yassāti vitakkasahāyo. ‘‘Vitakke nibbindatī’’ti oḷārikovatāyaṁ vitakko, nīvaraṇānaṁ āsanne ṭhitoti evaṁ vitakke ādīnavaṁ disvā nibbindati. Tassa ajjhāsayoti sambandho. Vitakkaṁ virājeti vigameti atikkamāpetīti vitakkavirāgo. Vitakkavirāgo ca so bhāvanā cāti samāso. ‘‘Uttaruttarajjhānādhigamane’’ti uttari uttarijhānappaṭilābhe. Ajjhāsaya balena pādakajjhānasadisaṁ na hotīti sambandho. Cetopaṇidhi ijjhatīti sambandho. ‘‘Visuddhattā’’ti sīlavisuddhattā.",
  "anya-e0401n0:119": "50. Saṅkhāra bhedavicāraṇāyaṁ. ‘‘Saṅkhāra bhedo na vutto’’ti pathamajjhāna kusala cittaṁ asaṅkhārikamekaṁ, sasaṅkhārikamekantiādinā na vuttoti adhippāyo. ‘‘So’’ti saṅkhāra bhedo. ‘‘Siddhattā’’ti saṅkhāra bhedassa siddhattā. Kathaṁ siddhoti āha ‘‘tathāhī’’tiādiṁ. Sukhā paṭipadā yesaṁ tāni sukhappaṭipadāni. Tesaṁ bhāvoti viggaho. ‘‘Yo’’ti yogīpuggalo. ‘‘Ādito’’tiādimhi. ‘‘Vikkhambhento’’ti vimocento viyogaṁ karonto. Dukkhena vikkhambhetīti sambandho. ‘‘Kāmādīnavadassanādinā’’ti aṅgārakāsū pamākāmābahudukkhābahupāyāsā, ādīnavo etthabhiyyotiādinā kāmesuādīnavaṁ disvā. Ādisaddena vitakkādīsu ādīnavadassanaṁ saṅgayhati. ‘‘Tenevā’’ti kāmādīnavadassanādinā eva. Ettha abhiññābhedena saṅkhāra bhedo na vattabbo, paṭipadā bhedeneva vattabboti dassetuṁ ‘‘khippābhiññajjhānānaṁpī’’tiādi vuttaṁ. Tattha, abhijānanaṁ abhiññā. Khippāsīghā abhiññā yesaṁ tāni khippābhiññāni. Dandhā asīghā abhiññā yesaṁ tāni dandhābhiññāni. Jhānāni. ‘‘Yadi eva’’nti evaṁ paṭipadā bhedena saṅkhāra bhedo yadi siyāti attho. ‘‘Vaḷañjanakāle’’ti samāpatti samāpajjanakāle. Paṭibandhakā nāma antarāyikā. ‘‘Sannihitāsannihitavasenā’’ti āsanne saṇṭhitāsaṇṭhitavasena. Suddhaṁ vipassanāyānaṁ yesaṁ te suddhavipassanāyānikā. ‘‘Suddhaṁ’’ti samathajjhānena asammissaṁ. ‘‘Satthena hanitvā’’ti pare na satthena hananato chindanato. ‘‘Sahasā’’ti sīghatarena. ‘‘Marantānaṁ uppannaṁ’’ti maraṇāsannakāle uppannaṁti adhippāyo. Anāgāmino hi suddha vipassanāyānikāpi samānā samādhismiṁ paripūrakārino nāma honti. Icchante susati kiñci nimittaṁ ārabbhamanasikāra mattenapi jhānaṁ ijjhati. Tenāha ‘‘taṁpi maggasiddhagatika’’nti. ‘‘Rūpībrahmaloke’’ti idaṁ aṭṭhannaṁ samāpattīnaṁpi tattha pākatikabhāvaṁ sandhāya vuttaṁ. Arūpī brahmaloke pana ekā eva samāpatti pākatikāsambhavati. Upapattisiddhajjhānānaṁ bhavantare sannihita paccayabhedena saṅkhāra bhedo vutto, so kathaṁ paccetabboti āha ‘‘ekasmiṁ bhavepi…pe… yuttāni hontī’’ti. Ekasmiṁ bhavesabbappathamaṁ laddhakāle saṅkhāra bhedassa āsannattā vaḷañjanakālepi so eva saṅkhāra bhedo siyāti āsaṅkāsambhavato idaṁ vuttaṁ. Tena bhavantare upapatti siddhajjhānānaṁ sannihita paccayabhedena saṅkhārabhede vattabbameva natthīti dasseti. Idāni tāni magga siddhajjhāna upapatti siddhajjhānāni sannihitapaccayaṁ anapekkhitvā maggakkhaṇa upapattikkhaṇesu siddhakāle jhānuppatti paṭipadāya eva sabbaso abhāvaṁ gahetvā aparaṁ vikappaṁ dassetuṁ ‘‘jhānuppatti paṭipadā rahitattā vā’’tiādi vuttaṁ. Evaṁ mahaggatajhānānaṁ aṭṭhakathāvasena siddhaṁ saṅkhāra bhedaṁ vatvā idāni pāḷivasenāpi so siddho yevāti dassetuṁ ‘‘apicā’’tiādi āraddhaṁ. Dukkhappaṭipadāpubbakānaṁ dvinnaṁ dandhābhiññakhippābhiññasamādhīnaṁ. ‘‘Ettāvatā’’ti etaṁ parimāṇaṁ assāti ettāvaṁ. Ettāvantena. Ettha siyā, kasmā idha saṅkhārabhedo na vuttotiādinā vacanakkamena siddho hotīti sambandho. Sesaṁ suviññeyyaṁ.",
  "anya-e0401n0:120": "51. Vibhāvanipāṭhe. Parikammaṁ nāma pathavī, pathavī, āpo, āpo-tiādikaṁ, rūpaṁ aniccaṁ, rūpaṁ dukkhaṁ, rūpaṁ anattā-tiādikañcabhāvanāparikammaṁ adhikāro nāma pubbabhavekatabhāvanākammaṁ. Pubbabhavejhānamaggaphalānipatthetvā kataṁ dānasīlādi puññakammañca. ‘‘Idaṁ tāvanayujjatī’’ti ettha tāvasaddo vattabbantarāpekkhane nipāto. Tena aparaṁpi vattabbaṁ atthīti dīpeti. Pubbābhisaṅkhāro duvidho pakati pubbābhisaṅkhāro, payogapubbābhisaṅkhāroti. Tattha parikamma pubbābhisaṅkhāro pakati pubbābhisaṅkhāro nāma, ayaṁ pakati paccayagaṇo eva. Pubbe vutto pubbappayogo payogapubbābhisaṅkhāro nāma . So eva idhādhippetoti dassetuṁ ‘‘nahī’’tiādimāha. ‘‘Antamaso’’ti antima paricchedena. ‘‘Ālopabhikkhā’’ nāma ekā lopabhikkhā. So parikammasaṅkhātapubbābhisaṅkhāro. Jhānāni ca sabbāni uppannāni nāma natthīti sambandho. ‘‘Itī’’ti tasmā. ‘‘So’’ti bhāvanābhisaṅkhāro. ‘‘Tesaṁ’’ti sabbesaṁpi jhānānaṁ. Na hi lokiyajjhānāni nāma…pe… atthi, imesaṁ sattānaṁ sabbakappesupi kappavināsakāle jhānāni bhāvetvā brahmaloka parāyanatā sabbhāvāti adhippāyo. ‘‘Pubbe samathakammesu katādhikārassā’’ti āsannabhavekatādhikāraṁ sandhāya vuttaṁ. Dūrabhave pana samathakammesu akatādhikāro nāma koci natthīti. ‘‘Evamevā’’ti evaṁ eva. Vipākajjhānesu saṅkhāra bhedassa pubba kammavasena vattabbattā ‘‘kusala kriyajjhānesū’’ti vuttaṁ. ‘‘Athavātiādiko pacchima vikappo nāma’’ athavā pubbābhisaṅkhāreneva uppajjamānassa nakadāci asaṅkhārikabhāvo sambhavatīti asaṅkhārikanti ca, byabhicārābhāvato sasaṅkhārikanti ca na vuttanti ayaṁ vikappo. Tattha asaṅkhārikanti ca na vuttanti sambandho. ‘‘Byabhicārā bhāvato’’ti asaṅkhārikabhāvena pasaṅgābhāvato. Sasaṅkhārikanti ca na vuttaṁ. Yadi vucceyya. Nirattha kamevataṁbhaveyya. Kasmā, sambhava byabhicārānaṁ abhāvato. Sambhave byabhicāre ca. Visesanaṁ sātthakaṁ siyāti hi vuttaṁ. Na ca niratthakavacanaṁ paṇḍitā vadanti. Kasmā, apaṇḍitalakkhaṇattā. Sati pana sambhave ca byabhicāre ca, tathā sakkā vattuṁ. Kasmā, sātthakattā. Sātthakameva paṇḍitā vadanti. Kasmā, paṇḍita lakkhaṇattāti adhippāyo.",
  "anya-e0401n0:121": "52. Paṭipadā abhiññāvavatthāne. ‘‘Nimittuppādato’’ti paṭibhāganimittassa uppādato. Sukhāpana paṭipadā, pacchādandhaṁ vā khippaṁ vā uppannaṁ jhānaṁ sukhappaṭipadaṁ nāma karotīti yojanā. ‘‘Pubbabhave’’ti āsanne pubbabhave. Antarāyikadhammā nāma ‘kilesantarāyiko ca, kammantarāyiko ca, vipākantarāyiko ca, paññatti vītikkamantarāyiko ca, ariyūpavādantarāyiko ca. Tattha tisso niyatamicchādiṭṭhiyokilesantarāyiko nāma. Pañcānantariya kammāni kammantarāyiko nāma. Ahetuka dvihetukappaṭisandhivipākā vipākantarāyiko nāma. Bhikkhu bhāveṭhitānaṁ vinaya paññattiṁ vītikkamitvā akatappaṭikammo vītikkamo paññattivītikkamantarāyiko nāma. Paṭikammepanakate antarāyiko na hoti. Ariyapuggalānaṁ jātiādīhi upavaditvā akkositvā akatappaṭikammaṁ akkosanaṁ ariyūpavādantarāyiko nāma. Idhapi paṭikamme kate antarāyiko na hoti. Sesesu tīsu paṭikammaṁ nāma natthi. Ime dhammā imasmiṁ bhave jhānamaggānaṁ antarāyaṁ karontīti antarāyikā nāma. Tehi vimutto antarāyika dhamma vimutto nāma. ‘‘Kalyāṇappaṭipattiyaṁ ṭhito’’ti sīlavisuddhi ādikāya kalyāṇappaṭipattiyaṁ paripūraṇa vasena ṭhito. ‘‘Chinnapalibodho’’ti āvāsapalibodhādīni dasavidhāni palibodhakammāni chinditvā ṭhito. ‘‘Pahitatto’’ti, yantaṁ purisathāmena purisaparakkamena pattabbaṁ, na taṁ apatvā vīriyassa saṇṭhānaṁ bhavissatīti evaṁ pavattena sammappadhāna vīriyena samannāgato. So hi pahito pesito anapekkhito attabhāvo anenāti pahitattoti vuccati. ‘‘Nasampajjatīti natthi’’. Sace pañcapadhāniyaṅgasamannāgato hotīti adhippāyo. Pañcapadhāniyaṅgāni nāma saddhāsampannatā, asāṭheyyaṁ, ārogyaṁ, alīnavīriyatā, paññavantatā,ti.",
  "anya-e0401n0:122": "52. Vipākajjhāne. ‘‘Mudubhūtaṁ’’ti bhāvanā balaparittattāmandabhūtaṁ. Mandabhūtattā ca dubbalaṁ. ‘‘Nānā kiccaṭṭhānesu cā’’ti dassanasavanādīsu. ‘‘Hīnesupi attabhāvesū’’ti ahetuka dvihetukapuggalesupi. ‘‘Asadisaṁpī’’ti tihetukukkaṭṭhaṁpi kammaṁ ahetukavipākaṁpi janetītiādinā asadisaṁpi vipākaṁ janeti. ‘‘Bhavaṅgaṭṭhānesu yevā’’ti ettha bhavaṅga saddena paṭisandhiṭṭhāna cutiṭṭhānānipi saṅgayhanti. ‘‘Kusalasadisamevā’’ti pathamajjhānakusalaṁ pathamajjhāna vipākameva janeti, dutīyajjhāna kusalaṁ dutīyajjhāna vipākameva janetītiādinā kusala sadisameva vipākaṁ janeti. ‘‘Kusalameva…pe… kriyajjhānaṁ nāma hoti’’ abhedū pacārenāti adhippāyo. Bhedampi abhedaṁ katvā upacāro vohāro abhedū pacāro.",
  "anya-e0401n0:123": "54. Saṅgahagāthā vaṇṇanāyaṁ. Jhānānaṁ bhedo jhānabhedo. Atthato pana jhānehi sampayogabhedo jhānabhedoti vutto hotīti āha ‘‘jhānehi sampayogabhedenā’’ti. Pathamajjhānikaṁ cittantiādinā yojetabbaṁ. ‘‘Tamevā’’ti rūpāvacara mānasameva. Vibhāvaniyaṁ pana uparisaṅgahagāthāyaṁ jhānaṅga yogabhedena, katvekekantu pañcadhāti vacanaṁ disvā idha jhāna bhedenāti jhānaṅgehi sampayogabhedenāti vuttaṁ. Evaṁ santepi idha jhānabhedassa visuṁ adhippetattā ‘‘aññohi jhānabhedo’’tiādi vuttaṁ.",
  "anya-e0401n0:124": "Rūpāvacaracittadīpaniyāanudīpanā niṭṭhitā.",
  "anya-e0401n0:125": "55. Arūpacittadīpaniyaṁ. ‘‘Bhuso’’ti atirekataraṁ. ‘‘Sarūpato’’ti paramattha sabhāvato. Natthi jaṭā etthāti ajaṭo. Ajaṭo ākāsoti ajaṭākāso. ‘‘Paricchinnākāso’’ti dvāracchiddavātapānacchiddādiko ākāso, yattha ākāsa kasiṇa nimittaṁ uggaṇhanti. Kasiṇa nimittaṁ ugghāṭetvā laddho ākāso kasiṇugghāṭimākāso, kasiṇaṁ ugghāṭena nibbatto kasiṇugghāṭimoti katvā. Rūpakalāpānaṁ paricchedamattabhūto ākāso rūpaparicchedākāso. ‘‘Anantabhāvena pharīyatī’’ti caturaṅgulamattopiso ananta nāmaṁ katvā bhāvanāmanasikārena pharīyati. ‘‘Devānaṁ adhiṭṭhānavatthū’’ti mahiddhikānaṁ gāmanagara devānaṁ balippaṭiggahaṇaṭṭhānaṁ vuccati, yattha manussā samaye kula devatānaṁ baliṁ abhiharanti. ‘‘Baliṁ’’ti pūjanīya vatthu vuccati. ‘‘Tasmiṁ’’ti kasiṇugghāṭimākāse. ‘‘Tadevā’’ti taṁ ārammaṇameva. Kusalajjhānaṁ samāpannassavā, vipākajjhānena upapannassavā, kriyajjhānena diṭṭhadhamma sukha vihārissavā, tiyojetabbaṁ. Anantanti vuccati, yathāpathavīkasiṇe pavattanato jhānaṁ pathavīkasiṇanti vuccatīti. ‘‘Ekadese’’ti uppādevā ṭhitiyaṁ vā bhaṅgevā. Antarahitattā anantanti vuccati. ‘‘Ananta saññite’’ti ananta nāmake. ‘‘Anantanti bhāvanāya pavattattā’’ti idaṁ pathamā ruppaviññāṇaṁ anantanti evaṁ pubbabhāga bhāvanāya pavattattā. ‘‘Attano pharaṇākāra vasenā’’ti pubbabhāgabhāvanaṁ anapekkhitvāti adhippāyo. ‘‘Nirutti nayenā’’ti sakatthe yapaccayaṁ katvā nakārassalopena. ‘‘Pāḷiyā nasametī’’ti vibhaṅga pāḷiyānasameti. ‘‘Anantaṁ pharatī’’ti anantaṁ anantanti pharati. ‘‘Pathamā ruppaviññāṇābhāvo’’ti tassa abhāva paññattimattaṁ. ‘‘Nevatthī’’ti natthi. ‘‘Assā’’ti catutthā ruppajjhānassa. Athavātiādīsu ‘‘paṭusaññā kiccassā’’ti byattasaññā kiccassa. ‘‘Saṅkhārāvasesa sukhumabhāvena vijjamānattā’’ti imassa atthaṁ vibhāvento ‘‘etthacā’’tiādimāha. ‘‘Muddhabhūtaṁ’’ti matthakapattaṁ. ‘‘Desanāsīsamattaṁ’’ti rājā āgacchatītiādīsu viya padhāna kathāmattanti vuttaṁ hoti. ‘‘Tassevā’’ti pathamā ruppaviññāṇasseva. Kusalabhūtaṁ pathamā ruppaviññāṇaṁ puthujjanānañca sekkhānañca kusalabhūtassa dutīyāruppaviññāṇassa ārammaṇaṁ hoti. Arahā pana tividho. Tattha, ekopathamā ruppeṭhatvā arahattaṁ patvā pathamāruppaṁ asamāpajjitvāva dutīyā ruppaṁ uppādeti. Tassa kusalabhūtaṁ pathamā ruppaṁ kriyabhūtassa dutīyā ruppassa ārammaṇaṁ. Ekopathamā ruppeṭhatvā arahattaṁ patvā puna tameva pathamā ruppaṁ samāpajjitvā dutīyā ruppaṁ uppādeti. Eko dutīyā ruppeṭhatvā arahattaṁ gacchati. Tesaṁ dvinnaṁ kriyabhūtaṁ pathamā ruppaviññāṇaṁ kriyabhūtasseva dutīyāruppassa ārammaṇaṁ. Tenāha ‘‘viññāṇaṁ nāmā’’tiādiṁ.",
  "anya-e0401n0:126": "Arūpacittānudīpanā.",
  "anya-e0401n0:127": "57. Lokuttaracitte. ‘‘Jalappavāho’’ti udakadhārāsaṅghāṭo. ‘‘Pabhavato’’tiādipavattiṭṭhānato. ‘‘Yathāhā’’ti kathaṁ pāḷiyaṁ āha. ‘‘Seyyathida’’nti so katamo. ‘‘Ayaṁ pī’’ti ayaṁ ariyamaggopi. Ekacittakkhaṇiko ariyamaggo, kathaṁ yāva anupādisesa nibbānadhātuyāsavati sandatīti āha ‘‘ānubhāvappharaṇavasenā’’ti. Pāḷiyaṁ gaṅgādīni pañcannaṁ mahānadīnaṁ nāmāni. ‘‘Samudda ninnā’’ti mahāsamuddābhimukhaṁ ninnā namitā. ‘‘Poṇā’’ti anupatitā. ‘‘Pabbhārā’’ti adhovāhitā. ‘‘Kilesānaṁ’’ti anupagamane kammapadaṁ. Pāḷiyaṁ ‘‘ghaṭo’’ti udaka puṇṇaghaṭo. ‘‘Nikujjo’’ti adhomukhaṁ ṭhapito. ‘‘Nopaccāva matī’’ti puna nogilati. ‘‘Na punetī’’ti na puna eti nupagacchati ariyasāvako. ‘‘Na paccetī’’ti na paṭi eti. Tadatthaṁ vadati ‘‘na paccāgacchatī’’ti. Evaṁ taṁ anivattagamanaṁ pāḷisādhakehi dīpetvā idāni yuttisādhakehi pakāsetuṁ ‘‘yathā cā’’tiādimāha. ‘‘Yato’’ti yaṁ kāraṇā. ‘‘Te’’ti puthujjanā. ‘‘Dussīlā’’ti nissīlā. ‘‘Ummattakā’’ti pittummattakā. ‘‘Khitta cittā’’ti chaṭṭitapakati cittāyakkhummattakā. ‘‘Duppaññā’’ti nippaññā. ‘‘Eḷamūgā’’ti duppaññatāya eva paggharitalāla mukha mūgā. ‘‘Tasmiṁ magge evā’’ti aṭṭhaṅgīke ariyamagge eva. So pana maggo pathama maggo, dutīya maggo, tatīya maggo, catuttha maggo,ti catubbidho hoti. ‘‘Ādito pajjanaṁ’’ti catūsu maggesu ādimhi pathama maggasotassa pajjanaṁ gamanaṁ. Paṭilābhoti vuttaṁ hoti. ‘‘Sotāpattiyā’’ti sotassa āpajjanena. ‘‘Adhigammamāno’’ti paṭilabbhamāno. Sabbe bodhipakkhiya dhammā anivatta gatiyā pavattamānā sototi vuccantīti sambandho. Sambodhi vuccati catūsu maggesu ñāṇaṁ. Uparisambodhi eva parāyanaṁ yesaṁ te uparisambodhi parāyanā. Parāyananti ca paṭisaraṇaṁ. Kathaṁ sotāpatti vacanaṁ maggena samānādhikaraṇaṁ hotīti vuttaṁ ‘‘pathama magga saṅkhātāya sotāpattiyā’’tiādi. ‘‘Maggetī’’ti gavesati. Mārenta gamanoniruttinayena maggoti sijjhatīti vuttaṁ ‘‘kilese mārento gacchatīti maggo’’ti.",
  "anya-e0401n0:128": "58. Sakadāgāmi magge. ‘‘Sakiṁ āgacchatī’’ti itogantvā puna idha āgacchatīti attho. ‘‘Sīlenā’’ti pakatisabhāvena. Kāmalokaṁ āgacchanti etehīti kāmalokāgamanā. Kilesā. Tesaṁ sabbhāvena vijjamānabhāvena. Pāḷiyaṁ ‘‘ekaccassa puggalassā’’ti kattu atthesāmivacanaṁ. Ekaccena puggalena appahīnā nīti sambandho . ‘‘Sahabyataṁ’’ti sahāyabhāvaṁ. ‘‘Āgāmīhotī’’ti vatvā tamevatthaṁ vadati ‘‘āgantvā itthatta’’nti. Āgacchati sīlenāti āgantvā. Itthaṁ bhāvo itthattaṁ. Imaṁ kāmattabhāvaṁ āgantvā, tasmā āgāmī nāma hotīti yojanā. ‘‘Ayañca attho’’ti paṭisandhivasena sakiṁ imaṁ lokaṁ āgacchatītiādiko attho. ‘‘Kilesa gativasenā’’ti kāmalokā gamana kilesa gativasena. Maggasahāyena jhānena vikkhambhitā kilesā maggena samucchinna gatikā honti. Ayaṁ maggasahāyojhānānubhāvo nāma. Tenāha ‘‘na hī’’tiādiṁ. ‘‘Devalokato’’ti ettha brahmalokopi saṅgahito. Pacchimasmiṁ pana atthe satīti yojanā. Āgamanasīlo āgantvā. Na āgantvā anāgantvā. ‘‘Tenā’’ti anāgamanena. ‘‘Nānatthā sambhavato’’ti dvīsu itthattasaddesu ekasmiṁ imaṁ kāmāvacara lokanti ekasmiṁ imaṁ manussa lokanti evaṁ nānatthānaṁ asambhavato. Pāḷiyaṁ ‘‘sabyā bajjho’’ti cetodukkha saṅkhātena cetasikarogā bādhena sahito. Tenāha ‘‘tehi paṭighānusayassā’’tiādiṁ. Tattha ‘‘te’’ti puthujjana sotāpanna sakadāgāmino. Sabyā bajjhānāmāti sambandho. ‘‘Pacchimassa vākyassā’’ti āgantvā itthattaṁ sotāpanna sakadāgāmino tena daṭṭhabbāti vākyassa. ‘‘Dvīsu sakadāgāmīsū’’ti āgantvā itthattanti vuttattā tena atthena sakadāgāmināmakesu dvīsu sotāpanna sakadāgāmīsu. ‘‘Purimassā’’ti sotāpannassa. ‘‘Anañña sādhāraṇe nevā’’ti dutīya phalaṭṭhādīhi asāmaññeneva. Brahmalokeṭhitānaṁ sotāpannānaṁ sattakkhattu parama tādibhāvo natthi viya dutīya phalaṭṭhānaṁ sakadāgāmi bhāvopi natthi. Tenāha ‘‘pathama dutīya phalaṭṭhāpī’’tiādiṁ. ‘‘Tasmā’’tiādi laddhaguṇavacanaṁ. ‘‘Iti katvā’’ti iminā kāraṇena. ‘‘Heṭṭhū parūpapattivasenā’’ti uparito āgantvā heṭṭhūpapatti ca, heṭṭhato āgantvā uparūpapatti cāti evaṁ heṭṭhūparūpapattivasena. ‘‘Evañca katvā’’tiādi dutīya laddha guṇavacanaṁ. ‘‘Pañcannaṁ idha niṭṭhā’’ti pañcannaṁ puggalānaṁ idha kāmaloke niṭṭhā anupādisesa nibbānapattīti vuttaṁ hoti. ‘‘So panā’’ti sakadāgāmi puggalo pana. Yesaṁ pana aṭṭhakathā cariyānaṁ attho, tesaṁ attheso sakadāgāmi puggalo pañcavidhova vutto, na chaṭṭho puggaloti yojanā. Yesaṁ pana imaṁ lokanti attho, tesaṁ atthe chaṭṭhopi labbhatīti dassetuṁ ‘‘mahāparinibbāna…pe… āgato yevā’’ti vuttaṁ. Tattha ‘‘sakiṁ āgamanaṭṭhena āgato yevā’’ti sakiṁ āgamanaṭṭhena sakadāgāmīsu āgatoyeva. Sabbaññu buddhāpi pathama phalaṭṭha bhūtā sattakkhattu paramatāyaṁ saṇṭhitā viyāti yojanā. Ettha ca ‘‘sattakkhattuparamatāyaṁ’’ti sattakkhattu paramabhāve. Idañca nidassana vacanamattaṁ. Sabbaññu buddhāpi dutīya phalaṭṭhabhūtā sakiṁ āgamanappakatiyaṁ saṇṭhitāyeva honti. Kasmā, tasmiṁ khaṇe taṁ sabhāvānati vattanatoti adhippāyo. Sabbopi so chabbīdho puggalo idha…pe… daṭṭhabbo. Etena yaṁ vuttaṁ vibhāvaniyaṁ pañcasu sakadāgāmīsu pañcamakova idhādhippetoti. Taṁ paṭikkhittaṁ hoti. Kasmā, pañcamako eva idha sakadāgāmipade adhippetesati itare cattāro kattha adhippetā siyunti vattabbattā. Janakabhūto samāno. ‘‘Ñāyāgatā evā’’ti yuttito paramparāgatā eva. Tenāha ‘‘yathā’’tiādiṁ. ‘‘Aviruddho’’ti ñāyena aviruddho.",
  "anya-e0401n0:129": "59. Orambhāgo nāma heṭṭhābhāgo kāmaloko. Orambhāgāya saṁvattantīti orambhāgiyāni kāmarāga byāpāda saṁyojanādīni. ‘‘So’’ti anāgāmi puggalo.",
  "anya-e0401n0:130": "60. Mahapphalaṁ karonti sīlenāti mahapphala kārino. Tesaṁ bhāvo ‘‘mahapphala kāritā’’. Sīlādi guṇo. ‘‘Arahatī’’ti paṭiggahituṁ arahati. ‘‘Arahato’’ti arahantassa. ‘‘Nibbacanaṁ’’ti nirutti. Viggaha vākyanti vuttaṁ hoti. Suddhikasuññatāya tathā na vacittāni, suññatappaṭipadāya tathā na vacittānītiādinā yojetabbaṁ. Tattha ‘‘suddhika suññatāyā’’ti suddhikasuññatavāre. ‘‘Suññatappaṭipadāyā’’ti suññatappaṭipadāvāre. ‘‘Sacca satipaṭṭhāna vibhaṅgesu panā’’ti sacca vibhaṅga satipaṭṭhāna vibhaṅgesu pana, sabbaṁ citta vaḍḍhanaṁ pāḷi aṭṭhakathāsu desanāvāre vicāretvā veditabbaṁ.",
  "anya-e0401n0:131": "61. Phalacitte . Sotāpattiyā adhigataṁ phalaṁ sotāpatti phalaṁ. Tattha ‘‘adhigataṁ’’ti paṭiladdhaṁ. Aṭṭhaṅgīka phalaṁ sandhāya ‘‘tena sampayutta’’nti vuttaṁ. ‘‘Niruttī’’ti viggaho.",
  "anya-e0401n0:132": "62. Tanubhūtepi kātuṁ na sakkoti, kuto samucchindituṁ. ‘‘Tānī’’ti indriyāni. ‘‘Paṭū nī’’titikkhāni. ‘‘So’’ti catuttha maggo. ‘‘Tā cā’’ti rūparāga, arūparāga, māna, uddhacca, avijjādayo ca. ‘‘Aññe cā’’ti tehi dasahi saṁyojanehi aññe ahirikānottappādike, sabbepi pāpa dhamme ca.",
  "anya-e0401n0:133": "63. Kiriya citta vicāraṇāyaṁ. Na gahitaṁ iti ayaṁ pucchā. Abhāvā iti ayaṁ visajjanātiādinā yojetabbaṁ. ‘‘Assā’’ti kiriyānuttarassa. ‘‘Niranusayasantānepī’’ti anusaya rahite arahanta santānepi. ‘‘Itī’’ti vākya parisamāpanamattaṁ. ‘‘Vuccate’’ti visajjanā kathīyate. Puna anuppajjanaṁ anuppādo. Anuppādo dhammo sabhāvo yesaṁ te anuppāda dhammā. Tesaṁ bhāvoti viggaho. Vipākañca janetīti sambandho. Kathaṁ janetīti āha ‘‘kusala…pe… katvā’’ti. Tattha, ‘‘katvā’’ti sādhetvā. Sacepi kareyyāti yojanā. ‘‘Kocī’’ti abyatto koci ariyasāvako. Tadā phala cittameva pavatteyyāti sambandho. ‘‘Paṭibāhituṁ asakkuṇeyyo’’ti appaṭibāhiyo ānubhāvo assāti samāso.",
  "anya-e0401n0:134": "64. ‘‘Ādi anta padesve vā’’tiādimhi dvādasā kusalānīti ca, ante kriya cittāni vīsatīti ca padesu. Rūpe pariyā pannāni cittāni. Arūpe pariyā pannāni cittāni. ‘‘Pathamāya bhūmiyā pattiyā’’ti pathamabhūmiṁ pāpuṇituṁ. ‘‘Sāmañña phalaṁ adhippetanti vuttaṁ’’ aṭṭhasāliniyaṁ. Atthato pana dhamma visesoti sambandho. Magga phala nibbāna saṅkhāto dhamma viseso lokuttarabhūmi nāmāti yojanā. Avatthā bhūmi eva nippariyāyabhūmi. Kasmā, avatthā vantānaṁ dhammānaṁ sarūpato laddhattā. Itarā okāsabhūmi nippariyāya bhūmi na hoti. Kasmā, paññattiyā missakattā. ‘‘Dhammānaṁ taṁ taṁ avatthā visesavaseneva siddhā’’ti etena avatthā bhūmi eva padhāna bhūmīti dasseti. Kāmataṇhāya visayabhūto oḷārikākāro kāmāvacaratā nāma. Bhavataṇhāya visayabhūto majjhimākāro rūpārūpāvacaratā nāma. Tāsaṁ taṇhānaṁ avisayabhūto saṇha sukhumākāro lokuttaratā nāma. Hīnānaṁ akusala kammānaṁ vasena hīnā apāyabhūmiyo. Paṇītānaṁ kusala kammānaṁ vasena paṇītā sugati bhūmiyo. Tattha ca nānā akusala kammānaṁ vā nānā kusala kammānaṁ vā oḷārika sukhumatā vasena nānā duggati bhūmiyo nānā sugati bhūmiyo ca siddhā hontīti imamatthaṁ dassetuṁ ‘‘api cā’’tiādimāha.",
  "anya-e0401n0:135": "65. Gāthāya pubbaddhaṁ nāma-ittha mekūna navuti, ppabhedaṁ pana mānasanti pādadvayaṁ. Aparaddhaṁ nāma ekavīsasataṁvātha, vibhajanti vicakkhaṇāti pādadvayaṁ. Taṁ iminā na sameti. Kathaṁ na sameti. Iminā vacanena sakalampi gāthaṁ ekūna navutippabhedaṁ mānasaṁ ekavīsa sataṁ katvā vibhajantī-ti evaṁ ekavākyaṁ katvā yojanaṁ ñāpeti. ‘‘Pathamajjhāna sadisaṭṭhenā’’ti lokiya pathamajjhāna sadisaṭṭhena. Yaṁ caturaṅgīkaṁ, taṁ sayameva dutīyajjhānanti siddhaṁ. Yaṁ tiyaṅgīkaṁ, taṁ sayameva tatīyajjhānanti siddhaṁ. Yaṁ duvaṅgīkaṁ, taṁ sayameva catutthajjhānanti siddhaṁ. Yaṁ puna duvaṅgīkaṁ, taṁ sayameva pañcamajjhānanti siddhaṁ. ‘‘Evaṁ vutta’’nti vibhāvaniyaṁ jhānaṅgavasena pathamajjhāna sadisattā pathamajjhānañcāti evaṁ vuttaṁ. Vitakkādi aṅgapātubhāvena pañcadhā vibhajantīti sambandho. Na itarāni lokiyajjhānāni sātissayato jhānāni nāma siyuṁ. Kasmāti āha ‘‘tāni hī’’tiādiṁ. Tattha ‘‘tānī’’ti lokiyajjhānāni. ‘‘Upeccā’’ti upagantvā. ‘‘Jhāpentī’’ti dahanti. Pakatiyā eva siddho hoti, na pādakajjhānādivasena siddho. ‘‘Kicca’’nti pañcaṅgīka bhāvatthāya kattabba kiccaṁ. ‘‘Tena paccaya visesenā’’ti pādakajjhānādinā paccaya visesena. ‘‘Tasmiṁ’’ti paccaya visese. Yathālokiyajjhānesu upacārabhūtā bhāvanā kāci vitakka virāga bhāvanā nāma hoti…pe… kāci rūpa virāga bhāvanā nāma. Asaññi gāmīnaṁ pana saññā virāga bhāvanā nāma hoti. Evamevanti yojanā. ‘‘Sā’’ti upacāra bhāvanā .‘‘Upekkhā sahagataṁ vā’’ti ettha vā saddena rūpasamatikkamaṁ vā saññā samatikkamaṁ vāti avuttaṁ vikappeti. Ādikammikakāle evaṁ hotu, vasibhūtakāle pana kathanti āha ‘‘jhānesū’’tiādiṁ. Nānāsattiyuttā hotīti vatvā nānāsattiyo dasseti ‘‘kācī’’tiādinā. Yā upacāra bhāvanā. ‘‘Vitakkaṁ virājetuṁ’’ti vitakkaṁ vigametuṁ. Attano jhānaṁ avitakkaṁ kātunti vuttaṁ hoti. Tenāha ‘‘atikkāmetuṁ’’ti. Sā upacāra bhāvanā. Sesāsupi upacāra bhāvanāsu.",
  "anya-e0401n0:136": "66. (Ka) ‘‘sā vipassanā’’ti vuṭṭhānagāmini vipassanā. ‘‘Vipassanā pākatikā evā’’tikāci virāga bhāvanā nāma na hotīti adhippāyo. ‘‘Niyāmetuṁ’’ti avitakkameva hotūti vadamānā viya vavatthapetuṁ. ‘‘Adhippāyo’’ti pādakavādittherassa adhippāyo. ‘‘Sammasīyatī’’ti idaṁ jhānaṁ aniccaṁ khayaṭṭhena, dukkhaṁ bhayaṭṭhena, anattā asārakaṭṭhenāti sammasīyati samanupassīyati. Taṁ aṭṭhakathāya na sameti. Vuttañhi tattha. Yato yato samāpattito vuṭṭhāya ye ye samāpatti dhamme sammasitvā maggo nibbattito hoti. Taṁ taṁ samāpatti sadisova hoti. Sammasitasamāpatti sadisoti atthoti. Ettha hi ‘‘yato yato samāpattito vuṭṭhāyā’’ti etena pādakajjhānaṁ kathitaṁ hoti. ‘‘Pādakajjhāne satī’’ti etena ayaṁ vādopi pādakajjhānena vinā nasijjhatīti dasseti. ‘‘Vipassanāpi…pe… pattā hotī’’ti etena imasmiṁ vādepi vipassanā niyāmo icchitabboti dasseti. Tenāha ‘‘yathālokiyajjhānesū’’tiādiṁ. Kāmañcettha…pe… avirodho vutto viya dissati. Kathaṁ. Pañcamajjhānato vuṭṭhāya hi pathamajjhānādīni sammasato uppannamaggo pathamattheravādena pañcamajjhāniko, dutīya vādena pathamādijjhāniko āpajjatīti dvepi vādā virujjhanti. Tatīya vādena panettha yaṁ icchati, taṁ jhāniko hotīti te ca vādā na virujjhanti, ajjhāsayo ca sātthako hotīti evaṁ aviruddho vutto hotīti. Ettha pana yaṁ icchati, taṁ jhāniko hoti. Icchāya pana asati, virodhoyeva. Tenāha ‘‘ime pana vādā. …Pe… . Virodho pariharituṁ’’ti. Pāḷiyaṁ ‘‘ajjhattaṁ suññataṁ manasi karotī’’ti ajjhattasantānetaṁ taṁ jhānañca jhānasahagatañca khandha pañcakaṁ nicca sukha atta jīvato suññataṁ manasi karoti. ‘‘Na pakkhandatī’’ti na pavisati. ‘‘Sannisādetabbaṁ’’ti sannisinnaṁ kātabbaṁ. ‘‘Ekodikātabbaṁ’’ti ekamukhaṁ kātabbaṁ. ‘‘Samādahātabbaṁ’’ti suṭṭhu ṭhapetabbaṁ. ‘‘Nissāyā’’ti pādakaṁ katvāti adhippāyo.",
  "anya-e0401n0:137": "67. (Ka) vādavicāraṇāyaṁ. Upacāra bhāvanā eva uparijjhāne jhānaṅgaṁ niyāmetīti vuttaṁ. Heṭṭhā pana ajjhāsayo eva uparijjhāne jhānaṅgaṁ niyāmetīti vuttaṁ. Tattha ‘‘ajjhāsayo evā’’ti eva saddena pādakajjhānaṁ nivatteti. ‘‘Idha upacāra bhāvanā evā’’ti eva saddena ajjhāsayaṁ nivatteti. Etesu hi dvīsu saha bhāvīsu upacāra bhāvanā eva padhānaṁ hoti. Ajjhāsayo pana tassa nānā sattiyogaṁ sādheti. ‘‘Ajjhāsaya sāmaññaṁ saṇṭhātī’’ti magge yaṁ laddhabbaṁ hoti, taṁ labbhatu, mayhaṁ viseso natthīti evaṁ ajjhāsaya sāmaññaṁ saṇṭhāti. ‘‘Tasmi’’nti ajjhāsaya visese. ‘‘So’’ti ajjhāsaya viseso. Kasmā yuttanti āha ‘‘icchi ticchita…pe… nibbattanaṁ’’ti. ‘‘Sabbajjhānesu ciṇṇavasibhūtānaṁ’’ti idaṁ samāpajjananti ca nibbattananti ca pada dvaye sambandha vacanaṁ. ‘‘Vipassanā visesatthāya evā’’ti vuṭṭhāna gāmini vipassanā visesatthāya eva. Yasmā pana aṭṭhasu samāpattīsu ekekāya samāpattiyā vuṭṭhāya vuṭṭhita samāpatti dhamma sammasanaṁ āgataṁ, na pana aññajjhāna sammasanaṁ. Tasmā pādakajjhānameva pamāṇanti yojanā. Pāḷipadesu ‘‘gahapatī’’ti ālapana vacanaṁ. ‘‘Viviccevā’’ti viviccitvā eva. Vivitto vigato hutvā eva. ‘‘Upasampajjā’’ti suṭṭhu sampāpuṇitvā. ‘‘Iti paṭisañcikkhatī’’ti evaṁ paccavekkhati. ‘‘Abhisañcetayita’’nti susaṁ sampiṇḍitaṁ, saṁvidahitaṁ. ‘‘Tattha ṭhito’’ti tasmiṁ pathamajjhāne aparihīno hutvā ṭhito. ‘‘Mettāceto vimuttī’’ti mettājhānasaṅkhātā cetovimutti, aññattha alagganavasena cittassa pavatti. Tathā karuṇā cetovimutti. Muditā cetovimutti. ‘‘Vivekaja’’nti kāyaviveka cittavivekānaṁ vasena jātaṁ. ‘‘Pīti sukhaṁ’’ti pītiyā ca sukhena ca sampannaṁ. Athavā, vivekehi jātāni pīti sukhāni assāti vivekajaṁ pīti sukhaṁ. Majjhe niggahitāgamo. Rūpameva rūpagataṁ, vedanā eva vedanā gatantiādinā samāso. Gatasaddo ca padapūraṇamatte daṭṭhabbo. ‘‘Teneva dhamma rāgena tāyadhammanandiyā’’ti vipassanāni kantimāha. Sahatthe ca karaṇa vacanaṁ. Opapātiko hotīti sambandho. ‘‘Tattha parinibbāyī’’ti brahmaloke avassaṁ parinibbāya na dhammo. Tenāha ‘‘anāvatti dhammo tasmā lokā’’ti. ‘‘Pādakajjhānameva pamāṇa’’nti pādakajjhānameva maggejhānaṅgaṁ niyāmessati, na sammasitajjhānanti adhippāyo. ‘‘Pādakaṁ akatvā’’ti āsanne asamāpajjitvāti vuttaṁ hoti. ‘‘Yaṁ yaṁ jhānaṁ icchantī’’ti magge icchanti.",
  "anya-e0401n0:138": "66. (Kha) ‘‘tathā vidho’’ti tathā pakāro. Āsanne vuṭṭhitasseva jhānassa. ‘‘Cittasantānaṁ visesetuṁ’’ti sace pādakajjhānaṁ pathamajjhānaṁ hoti, tato paraṁ pavattaṁ cittasantānaṁ vitakke ninnaṁ hoti, vitakke pakkhandati. Atha pādakajjhānaṁ dutīyajjhānaṁ hoti. Tato paraṁ pavattaṁ cittasantānaṁ vicāre ninnaṁ hoti, vicāre pakkhandatītiādinā nayena cittasantānaṁ visesetuṁ. ‘‘Yaṁ tattha vuttaṁ’’ tiyaṁ vibhāvaniyaṁ vuttaṁ.",
  "anya-e0401n0:139": "Vedanā vicāraṇāyaṁ. ‘‘Na siddho’’ti siddho na hoti. ‘‘Aññathā’’ti aññena pakārena. Gahite satīti yojanā. Pādakajjhānādīnaṁ vasena siddhoti gahite satīti vuttaṁ hoti. ‘‘Yāya kāya ci vedanāya yuttā hutvā’’ti somanassa vedanāya vāyuttā hutvā upekkhā vedanāya vā yuttā hutvā. ‘‘Tehi niyamitāya ekekāya magga vedanāyā’’ti pādakajjhānādīhi niyamitāya magge somanassa vedanāya eva vāsaddhiṁ ghaṭiyeyya magge upekkhā vedanāya eva vāti attho. Vedanā nāma ekaṁ jhānaṅgaṁ hoti. Tasmā maggejhānaṅga niyame siddhe magge vedanā niyamopi siddho. Tāni pana pādakajjhānādīni majjhe vuṭṭhāna gāmini vipassanāyaṁ nakiñciniyāmenti. Evañca sati, pādakajjhānādīhi niyamitāya magge ekekāya vedanāya saddhiṁ dve dve vipassanā vedanāyo ghaṭiyeyyuṁ. Magge somanassa vedanāya vā saddhiṁ dve vipassanā vedanāyo ghaṭiyeyyuṁ. Magge upekkhā vedanāya vā saddhiṁ dve vipassanā vedanāyo ghaṭiyeyyuṁti vuttaṁ hoti. Evañcasati ekavīthiyaṁ javanāni bhinna vedanāni siyuṁ. Tañca na yujjati. Tasmā magge vedanā niyamo pādakajjhānādi niyamena siddho na hoti, vipassanā niyameneva siddhoti adhippāyo. Tāni pana pādakajjhānādīni majjhe vuṭṭhāna gāmini vipassanāyaṁ na kiñci na niyāmenti. Vedanaṁ niyāmenti yevāti dassetuṁ ‘‘taṁpi na yujjatī’’ti vatvā ‘‘pādakajjhānādīnaṁ vasenevā’’tiādimāha. ‘‘Cha nekkhammassitā upekkhā’’ti ekāva catutthajjhānu pekkhā chasu ārammaṇesu somanassāni pajahitvā pavattattā cha nekkhammassitā upekkhā nāma hoti. ‘‘Cha nekkhammassitāni somanassānī’’ti ekaṁ vapathamajjhāna somanassaṁ chasu ārammaṇesu cha gehassitāni pajahitvā pavattattā cha nekkhammassitāni somanassāni nāma honti. Aṭṭhakathāyañca vuttanti sambandho. ‘‘Pathamādīni ca tīṇi jhānānī’’ti catukkanaye tīṇi somanassa jhānāni pādakāni katvā. ‘‘Suddhasaṅkhāre ca pādakekatvā’’ti ārammaṇa bhāvena pādakekatvāti adhippāyo. Ayañca pādakajjhānādīnaṁ vasena vuṭṭhāna gāmini vipassanāyañca magge ca vedanā pariṇāmo aṭṭhasāliniyaṁpi vitthārato vutto. ‘‘Amānusī ratī hotī’’ti manussānaṁ gehassitaratiṁ atikkamma ṭhitattā amānusī nāma rati hoti. ‘‘Sammadhammaṁ vipassato’’ti sammā anicca lakkhaṇa dhammaṁ passantassa bhikkhunoti sambandho.",
  "anya-e0401n0:140": "67. (Kha) ‘‘jhānaṅgayogabhedenā’’ti vuttaṁ, jhānayogabhedo pana adhippeto. ‘‘Pañca vidhejhāna koṭṭhāse’’ti pañcaka nayavasena vuttaṁ. Idha citta bhedassa adhippetattā jhānabhedeti ca jhānanti ca vuttepi cittameva adhippetanti daṭṭhabbaṁ.",
  "anya-e0401n0:141": "Gāthāyojanāsu. ‘‘Aparāpi yojanā vuttā’’ti athavā rūpāvacaraṁ cittaṁ anuttarañca pathamādijjhāna bhedena yathā gayhati, tathā āruppañcāpi pañcamejhāne gayhatīti evaṁ aparāpi yojanā vuttā. ‘‘Paṭhitattā’’ti uccāritattā. Antimagāthā vaṇṇanāyaṁ. ‘‘Yathā’’ti yena pakārena. ‘‘Taṁ saṅgahaṁ’’ti eka vīsasatasaṅgahaṁ . Bujjhantīti budhā. ‘‘Āhā’’ti ca ‘‘āhū’’ti ca vattamānakālepi icchanti saddavidūti vuttaṁ ‘‘kathenti vā’’ti. Idañca vacanaṁ pubbe ‘‘itthamekūna navuti…pe… vibhajanti vicakkhaṇā’’ti gāthāya nigamananti ñāpanatthaṁ ‘‘vibhajanti vicakkhaṇā’’ti vuttaṁ hotī’’ti vuttaṁ.",
  "anya-e0401n0:142": "Itiparamatthadīpaniyānāmaṭīkāyaanudīpaniyaṁ",
  "anya-e0401n0:143": "Cittasaṅgahassaanudīpanā niṭṭhitā."
}