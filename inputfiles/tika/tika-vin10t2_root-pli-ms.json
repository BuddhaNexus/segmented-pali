{
  "tika-vin10t2:0": "Bhikkhunīvibhaṅgo",
  "tika-vin10t2:1": "1964.",
  "tika-vin10t2:2": " Bhikkhunīnaṃ hitatthāya, vibhaṅgaṃ yaṃ jinobravi;",
  "tika-vin10t2:3": "Tasmiṃ api samāsena, kiñcimattaṃ bhaṇāmahaṃ.",
  "tika-vin10t2:4": "Pārājikakathā",
  "tika-vin10t2:5": "1965.",
  "tika-vin10t2:6": " Chandaso methunaṃ dhammaṃ, paṭiseveyya yā pana;",
  "tika-vin10t2:7": "Hoti pārājikā nāma, samaṇī sā pavuccati.",
  "tika-vin10t2:8": "1966.",
  "tika-vin10t2:9": " Manussapurisādīnaṃ, navannaṃ yassa kassaci;",
  "tika-vin10t2:10": "Sajīvassāpyajīvassa, santhataṃ vā asanthataṃ.",
  "tika-vin10t2:11": "1967.",
  "tika-vin10t2:12": " Attano tividhe magge, yebhuyyakkhāyitādikaṃ;",
  "tika-vin10t2:13": "Aṅgajātaṃ pavesentī, allokāse parājitā.",
  "tika-vin10t2:14": "1968.",
  "tika-vin10t2:15": " Ito paramavatvāva, sādhāraṇavinicchayaṃ;",
  "tika-vin10t2:16": "Asādhāraṇamevāhaṃ, bhaṇissāmi samāsato.",
  "tika-vin10t2:17": "1969.",
  "tika-vin10t2:18": " Adhakkhakaṃ sarīrakaṃ, yadubbhajāṇumaṇḍalaṃ;",
  "tika-vin10t2:19": "Sarīrakena ce tena, phuseyya bhikkhunī pana.",
  "tika-vin10t2:20": "1970.",
  "tika-vin10t2:21": " Avassutassāvassutā, manussapuggalassa yā;",
  "tika-vin10t2:22": "Sarīramassa tena vā, phuṭṭhā pārājikā siyā.",
  "tika-vin10t2:23": "1971.",
  "tika-vin10t2:24": " Kapparassa panuddhampi, gahitaṃ ubbhajāṇunā;",
  "tika-vin10t2:25": "Yathāvuttappakārena, kāyenānena attano.",
  "tika-vin10t2:26": "1972.",
  "tika-vin10t2:27": " Purisassa tathā kāya- paṭibaddhaṃ phusantiyā;",
  "tika-vin10t2:28": "Tathā yathāparicchinna- kāyabaddhena attano.",
  "tika-vin10t2:29": "1973.",
  "tika-vin10t2:30": " Avasesena vā tassa, kāyaṃ kāyena attano;",
  "tika-vin10t2:31": "Hoti thullaccayaṃ tassā, payoge purisassa ca.",
  "tika-vin10t2:32": "1974.",
  "tika-vin10t2:33": " Yakkhapetatiracchāna- paṇḍakānaṃ adhakkhakaṃ;",
  "tika-vin10t2:34": "Ubbhajāṇuṃ tathevassā, ubhatovassave sati.",
  "tika-vin10t2:35": "1975.",
  "tika-vin10t2:36": " Ekatovassave cāpi, thullaccayamudīritaṃ;",
  "tika-vin10t2:37": "Avasese ca sabbattha, hoti āpatti dukkaṭaṃ.",
  "tika-vin10t2:38": "1976.",
  "tika-vin10t2:39": " Ubbhakkhakamadhojāṇu-maṇḍalaṃ pana yaṃ idha;",
  "tika-vin10t2:40": "Kapparassa ca heṭṭhāpi, gataṃ ettheva saṅgahaṃ.",
  "tika-vin10t2:41": "1977.",
  "tika-vin10t2:42": " Kelāyati sace bhikkhu, saddhiṃ bhikkhuniyā pana;",
  "tika-vin10t2:43": "Ubhinnaṃ kāyasaṃsagga-rāge sati hi bhikkhuno.",
  "tika-vin10t2:44": "1978.",
  "tika-vin10t2:45": " Hoti saṅghādisesova, nāso bhikkhuniyā siyā;",
  "tika-vin10t2:46": "Kāyasaṃsaggarāgo ca, sace bhikkhuniyā siyā.",
  "tika-vin10t2:47": "1979.",
  "tika-vin10t2:48": " Bhikkhuno methuno rāgo, gehapemampi vā bhave;",
  "tika-vin10t2:49": "Tassā thullaccayaṃ vuttaṃ, bhikkhuno hoti dukkaṭaṃ.",
  "tika-vin10t2:50": "1980.",
  "tika-vin10t2:51": " Ubhinnaṃ methune rāge, gehapemepi vā sati;",
  "tika-vin10t2:52": "Avisesena niddiṭṭhaṃ, ubhinnaṃ dukkaṭaṃ pana.",
  "tika-vin10t2:53": "1981.",
  "tika-vin10t2:54": " Yassa yattha manosuddhaṃ, tassa tattha na dosatā;",
  "tika-vin10t2:55": "Ubhinnampi anāpatti, ubhinnaṃ cittasuddhiyā.",
  "tika-vin10t2:56": "1982.",
  "tika-vin10t2:57": " Kāyasaṃsaggarāgena, bhinditvā paṭhamaṃ pana;",
  "tika-vin10t2:58": "Pacchā dūseti ce neva, hoti bhikkhunidūsako.",
  "tika-vin10t2:59": "1983.",
  "tika-vin10t2:60": " Atha bhikkhuniyā phuṭṭho, sādiyantova cetasā;",
  "tika-vin10t2:61": "Niccalo hoti ce bhikkhu, na hotāpatti bhikkhuno.",
  "tika-vin10t2:62": "1984.",
  "tika-vin10t2:63": " Bhikkhunī bhikkhunā phuṭṭhā, sace hotipi niccalā;",
  "tika-vin10t2:64": "Adhivāseti samphassaṃ, tassā pārājikaṃ siyā.",
  "tika-vin10t2:65": "1985.",
  "tika-vin10t2:66": " Tathā thullaccayaṃ khette, dukkaṭañca viniddise;",
  "tika-vin10t2:67": "Vuttattā ‘‘kāyasaṃsaggaṃ, sādiyeyyā’’ti satthunā.",
  "tika-vin10t2:68": "1986.",
  "tika-vin10t2:69": " Tassā kriyasamuṭṭhānaṃ, evaṃ sati na dissati;",
  "tika-vin10t2:70": "Idaṃ tabbahuleneva, nayena paridīpitaṃ.",
  "tika-vin10t2:71": "1987.",
  "tika-vin10t2:72": " Anāpatti asañcicca, ajānitvāmasantiyā;",
  "tika-vin10t2:73": "Sati āmasane tassā, phassaṃ vāsādiyantiyā.",
  "tika-vin10t2:74": "1988.",
  "tika-vin10t2:75": " Vedanaṭṭāya vā khitta-cittāyummattikāya vā;",
  "tika-vin10t2:76": "Samuṭṭhānādayo tulyā, paṭhamantimavatthunā.",
  "tika-vin10t2:77": "Ubbhajāṇumaṇḍalakathā.",
  "tika-vin10t2:78": "1989.",
  "tika-vin10t2:79": " Pārājikattaṃ jānanti, saliṅge tu ṭhitāya hi;",
  "tika-vin10t2:80": "‘‘Na kassaci parassāhaṃ, ārocessāmi dāni’’ti.",
  "tika-vin10t2:81": "1990.",
  "tika-vin10t2:82": " Dhure nikkhittamattasmiṃ, sā ca pārājikā siyā;",
  "tika-vin10t2:83": "Ayaṃ vajjapaṭicchādi- nāmikā pana nāmato.",
  "tika-vin10t2:84": "1991.",
  "tika-vin10t2:85": " Sesaṃ sappāṇavaggasmiṃ, duṭṭhullena samaṃ naye;",
  "tika-vin10t2:86": "Viseso tatra pācitti, idha pārājikaṃ siyā.",
  "tika-vin10t2:87": "Vajjapaṭicchādikathā.",
  "tika-vin10t2:88": "1992.",
  "tika-vin10t2:89": " Saṅghenukkhittako bhikkhu, ṭhito ukkhepane pana;",
  "tika-vin10t2:90": "Yaṃdiṭṭhiko ca so tassā, diṭṭhiyā gahaṇena taṃ.",
  "tika-vin10t2:91": "1993.",
  "tika-vin10t2:92": " Anuvatteyya yā bhikkhuṃ, bhikkhunī sā visumpi ca;",
  "tika-vin10t2:93": "Saṅghamajjhepi aññāhi, vuccamānā tatheva ca.",
  "tika-vin10t2:94": "1994.",
  "tika-vin10t2:95": " Acajantīva taṃ vatthuṃ, gahetvā yadi tiṭṭhati;",
  "tika-vin10t2:96": "Tassa kammassa osāne, ukkhittassānuvattikā.",
  "tika-vin10t2:97": "1995.",
  "tika-vin10t2:98": " Hoti pārājikāpannā, hotāsākiyadhītarā;",
  "tika-vin10t2:99": "Puna appaṭisandheyā, dvidhā bhinnā silā viya.",
  "tika-vin10t2:100": "1996.",
  "tika-vin10t2:101": " Adhamme pana kammasmiṃ, niddiṭṭhaṃ tikadukkaṭaṃ;",
  "tika-vin10t2:102": "Samuṭṭhānādayo sabbe, vuttā samanubhāsane.",
  "tika-vin10t2:103": "Ukkhittānuvattikakathā.",
  "tika-vin10t2:104": "1997.",
  "tika-vin10t2:105": " Apārājikakhettassa , gahaṇaṃ yassa kassaci;",
  "tika-vin10t2:106": "Aṅgassa pana taṃ hattha-ggahaṇanti pavuccati.",
  "tika-vin10t2:107": "1998.",
  "tika-vin10t2:108": " Pārutassa nivatthassa, gahaṇaṃ yassa kassaci;",
  "tika-vin10t2:109": "Etaṃ saṅghāṭiyā kaṇṇa-ggahaṇanti pavuccati.",
  "tika-vin10t2:110": "1999.",
  "tika-vin10t2:111": " Kāyasaṃsaggasaṅkhāta-asaddhammassa kāraṇā;",
  "tika-vin10t2:112": "Bhikkhunī hatthapāsasmiṃ, tiṭṭheyya purisassa vā.",
  "tika-vin10t2:113": "2000.",
  "tika-vin10t2:114": " Sallapeyya tathā tattha, ṭhatvā tu purisena vā;",
  "tika-vin10t2:115": "Saṅketaṃ vāpi gaccheyya, iccheyyā gamanassa vā.",
  "tika-vin10t2:116": "2001.",
  "tika-vin10t2:117": " Tadatthāya paṭicchanna-ṭṭhānañca paviseyya vā;",
  "tika-vin10t2:118": "Upasaṃhareyya kāyaṃ vā, hatthapāse ṭhitā pana.",
  "tika-vin10t2:119": "2002.",
  "tika-vin10t2:120": " Ayamassamaṇī hoti, vinaṭṭhā aṭṭhavatthukā;",
  "tika-vin10t2:121": "Abhabbā punaruḷhāya, chinno tālova matthake.",
  "tika-vin10t2:122": "2003.",
  "tika-vin10t2:123": " Anulomena vā vatthuṃ, paṭilomena vā cutā;",
  "tika-vin10t2:124": "Aṭṭhamaṃ paripūrentī, tathekantarikāya vā.",
  "tika-vin10t2:125": "2004.",
  "tika-vin10t2:126": " Athādito panekaṃ vā, dve vā tīṇipi satta vā;",
  "tika-vin10t2:127": "Satakkhattumpi pūrentī, neva pārājikā siyā.",
  "tika-vin10t2:128": "2005.",
  "tika-vin10t2:129": " Āpattiyo panāpannā, desetvā tāhi muccati;",
  "tika-vin10t2:130": "Dhuranikkhepanaṃ katvā, desitā gaṇanūpikā.",
  "tika-vin10t2:131": "2006.",
  "tika-vin10t2:132": " Na hotāpattiyā aṅgaṃ, saussāhāya desitā;",
  "tika-vin10t2:133": "Desanāgaṇanaṃ neti, desitāpi adesitā.",
  "tika-vin10t2:134": "2007.",
  "tika-vin10t2:135": " Anāpatti asañcicca, ajānitvā karontiyā;",
  "tika-vin10t2:136": "Samuṭṭhānādayo sabbe, anantarasamā matā.",
  "tika-vin10t2:137": "2008.",
  "tika-vin10t2:138": " ‘‘Asaddhammo’’ti nāmettha, kāyasaṃsagganāmako;",
  "tika-vin10t2:139": "Ayamuddisito attho, sabbaaṭṭhakathāsupi.",
  "tika-vin10t2:140": "2009.",
  "tika-vin10t2:141": " Viññū paṭibalo kāya-saṃsaggaṃ paṭipajjituṃ;",
  "tika-vin10t2:142": "Kāyasaṃsaggabhāve tu, sādhakaṃ vacanaṃ idaṃ.",
  "tika-vin10t2:143": "Aṭṭhavatthukakathā.",
  "tika-vin10t2:144": "2010.",
  "tika-vin10t2:145": " Avassutā paṭicchādī, ukkhittā aṭṭhavatthukā;",
  "tika-vin10t2:146": "Asādhāraṇapaññattā, catassova mahesinā.",
  "tika-vin10t2:147": "Pārājikakathā niṭṭhitā.",
  "tika-vin10t2:148": "Saṅghādisesakathā",
  "tika-vin10t2:149": "2011.",
  "tika-vin10t2:150": " Yā pana bhikkhunī ussayavādā;",
  "tika-vin10t2:151": "Aṭṭakarī mukharī vihareyya;",
  "tika-vin10t2:152": "Yena kenaci narenidha saddhiṃ;",
  "tika-vin10t2:153": "Sā garukaṃ kira dosamupeti.",
  "tika-vin10t2:154": "2012.",
  "tika-vin10t2:155": " Sakkhiṃ vāpi sahāyaṃ vā, pariyesati dukkaṭaṃ;",
  "tika-vin10t2:156": "Pade pade tathā aṭṭaṃ, kātuṃ gacchantiyāpi ca.",
  "tika-vin10t2:157": "2013.",
  "tika-vin10t2:158": " Āroceti sace pubbaṃ, bhikkhunī attano kathaṃ;",
  "tika-vin10t2:159": "Disvā vohārikaṃ tassā, hoti āpatti dukkaṭaṃ.",
  "tika-vin10t2:160": "2014.",
  "tika-vin10t2:161": " Āroceti sace pacchā, itaro attano kathaṃ;",
  "tika-vin10t2:162": "Hoti bhikkhuniyā tassā, thullaccayamanantaraṃ.",
  "tika-vin10t2:163": "2015.",
  "tika-vin10t2:164": " Ārocetitaro pubbaṃ, sace so attano kathaṃ;",
  "tika-vin10t2:165": "Pacchā bhikkhunī ce pubba-sadisova vinicchayo.",
  "tika-vin10t2:166": "2016.",
  "tika-vin10t2:167": " ‘‘Ārocehī’’ti vuttā ce, ‘‘kathaṃ tava mamāpi ca’’;",
  "tika-vin10t2:168": "Ārocetu yathākāmaṃ, paṭhame dukkaṭaṃ siyā.",
  "tika-vin10t2:169": "2017.",
  "tika-vin10t2:170": " Dutiyārocane tassā, thullaccayamudīritaṃ;",
  "tika-vin10t2:171": "Upāsakena vuttepi, ayameva vinicchayo.",
  "tika-vin10t2:172": "2018.",
  "tika-vin10t2:173": " Ārocitakathaṃ sutvā, ubhinnampi yathā tathā;",
  "tika-vin10t2:174": "Vinicchaye kate tehi, aṭṭe pana ca niṭṭhite.",
  "tika-vin10t2:175": "2019.",
  "tika-vin10t2:176": " Aṭṭassa pariyosāne, jaye bhikkhuniyā pana;",
  "tika-vin10t2:177": "Parājayepi vā tassā, hoti saṅghādisesatā.",
  "tika-vin10t2:178": "2020.",
  "tika-vin10t2:179": " Dūtaṃ vāpi pahiṇitvā, āgantvāna sayampi vā;",
  "tika-vin10t2:180": "Paccatthikamanussehi, ākaḍḍhīyati yā pana.",
  "tika-vin10t2:181": "2021.",
  "tika-vin10t2:182": " Ārāme pana aññehi, anācāraṃ kataṃ sace;",
  "tika-vin10t2:183": "Anodissa paraṃ kiñci, rakkhaṃ yācati tattha yā.",
  "tika-vin10t2:184": "2022.",
  "tika-vin10t2:185": " Yāya kiñci avuttāva, dhammaṭṭhā sayameva tu;",
  "tika-vin10t2:186": "Sutvā taṃ aññato aṭṭaṃ, niṭṭhāpenti sace pana.",
  "tika-vin10t2:187": "2023.",
  "tika-vin10t2:188": " Tassā, ummattikādīna-manāpatti pakāsitā;",
  "tika-vin10t2:189": "Kathinena samuṭṭhānaṃ, tulyaṃ sakiriyaṃ idaṃ.",
  "tika-vin10t2:190": "Aṭṭakārikathā.",
  "tika-vin10t2:191": "2024.",
  "tika-vin10t2:192": " Jānantī bhikkhunī coriṃ, vajjhaṃ viditameva yā;",
  "tika-vin10t2:193": "Saṅghaṃ anapaloketvā, rājānaṃ gaṇameva vā.",
  "tika-vin10t2:194": "2025.",
  "tika-vin10t2:195": " Vuṭṭhāpeyya vinā kappaṃ, corivuṭṭhāpanaṃ pana;",
  "tika-vin10t2:196": "Saṅghādisesamāpatti-māpannā nāma hoti sā.",
  "tika-vin10t2:197": "2026.",
  "tika-vin10t2:198": " Pañcamāsagghanaṃ yāya, haritaṃ parasantakaṃ;",
  "tika-vin10t2:199": "Atirekagghanaṃ vāpi, ayaṃ ‘‘corī’’ti vuccati.",
  "tika-vin10t2:200": "2027.",
  "tika-vin10t2:201": " Bhikkhunīsu panaññāsu, titthiyesupi vā tathā;",
  "tika-vin10t2:202": "Yā pabbajitapubbā sā, ayaṃ ‘‘kappā’’ti vuccati.",
  "tika-vin10t2:203": "2028.",
  "tika-vin10t2:204": " Vuṭṭhāpeti ca yā coriṃ, ṭhapetvā kappamevidaṃ;",
  "tika-vin10t2:205": "Sace ācariniṃ pattaṃ, cīvaraṃ pariyesati.",
  "tika-vin10t2:206": "2029.",
  "tika-vin10t2:207": " Sammannati ca sīmaṃ vā, tassā āpatti dukkaṭaṃ;",
  "tika-vin10t2:208": "Ñattiyā dukkaṭaṃ dvīhi, kammavācāhi ca dvayaṃ.",
  "tika-vin10t2:209": "2030.",
  "tika-vin10t2:210": " Thullaccayassa, kammante, garukaṃ niddise budho;",
  "tika-vin10t2:211": "Gaṇo ācarinī ceva, na ca muccati dukkaṭaṃ.",
  "tika-vin10t2:212": "2031.",
  "tika-vin10t2:213": " Anāpatti ajānantī, vuṭṭhāpeti, tatheva ca;",
  "tika-vin10t2:214": "Kappaṃ vā apaloketvā, tassā ummattikāya vā.",
  "tika-vin10t2:215": "2032.",
  "tika-vin10t2:216": " Corivuṭṭhāpanaṃ nāma, jāyate vācacittato;",
  "tika-vin10t2:217": "Kāyavācādito ceva, sacittañca kriyākriyaṃ.",
  "tika-vin10t2:218": "Corivuṭṭhāpanakathā.",
  "tika-vin10t2:219": "2033.",
  "tika-vin10t2:220": " Gāmantaraṃ nadīpāraṃ, gaccheyyekāva yā sace;",
  "tika-vin10t2:221": "Ohīyeyya gaṇamhā vā, rattiṃ vippavaseyya vā.",
  "tika-vin10t2:222": "2034.",
  "tika-vin10t2:223": " Paṭhamāpattikaṃ dhammaṃ, sāpannā garukaṃ siyā;",
  "tika-vin10t2:224": "Sakagāmā anāpatti, ñātabbā nikkhamantiyā.",
  "tika-vin10t2:225": "2035.",
  "tika-vin10t2:226": " Nikkhamitvā tato aññaṃ, gāmaṃ gacchantiyā pana;",
  "tika-vin10t2:227": "Dukkaṭaṃ padavārena, veditabbaṃ vibhāvinā.",
  "tika-vin10t2:228": "2036.",
  "tika-vin10t2:229": " Ekena padavārena, gāmassa itarassa ca;",
  "tika-vin10t2:230": "Parikkhepe atikkante, upacārokkamepi vā.",
  "tika-vin10t2:231": "2037.",
  "tika-vin10t2:232": " Thullaccayaṃ atikkante, okkante dutiyena tu;",
  "tika-vin10t2:233": "Pādena garukāpatti, hoti bhikkhuniyā pana.",
  "tika-vin10t2:234": "2038.",
  "tika-vin10t2:235": " Nikkhamitvā sace pacchā, sakaṃ gāmaṃ visantiyā;",
  "tika-vin10t2:236": "Ayameva nayo ñeyyo, vaticchiddena vā tathā.",
  "tika-vin10t2:237": "2039.",
  "tika-vin10t2:238": " Pākārena vihārassa, bhūmiṃ tu pavisantiyā;",
  "tika-vin10t2:239": "Kappiyanti paviṭṭhattā, na doso koci vijjati.",
  "tika-vin10t2:240": "2040.",
  "tika-vin10t2:241": " Bhikkhunīnaṃ vihārassa, bhūmi tāsaṃ tu kappiyā;",
  "tika-vin10t2:242": "Hoti bhikkhuvihārassa, bhūmi tāsamakappiyā.",
  "tika-vin10t2:243": "2041.",
  "tika-vin10t2:244": " Hatthiassarathādīhi, iddhiyā vā visantiyā;",
  "tika-vin10t2:245": "Anāpatti siyāpatti, padasā gamane pana.",
  "tika-vin10t2:246": "2042.",
  "tika-vin10t2:247": " Yaṃ kiñci sakagāmaṃ vā, paragāmampi vā tathā;",
  "tika-vin10t2:248": "Bahigāme pana ṭhatvā, āpatti pavisantiyā.",
  "tika-vin10t2:249": "2043.",
  "tika-vin10t2:250": " Lakkhaṇenupapannāya, nadiyā dutiyaṃ vinā;",
  "tika-vin10t2:251": "Pāraṃ gacchati yā tīraṃ, tassā samaṇiyā pana.",
  "tika-vin10t2:252": "2044.",
  "tika-vin10t2:253": " Paṭhamaṃ uddharitvāna, pādaṃ tīre ṭhapentiyā;",
  "tika-vin10t2:254": "Hoti thullaccayāpatti, dutiyātikkame garu.",
  "tika-vin10t2:255": "2045.",
  "tika-vin10t2:256": " Antaranadiyaṃyeva, saddhiṃ dutiyikāya hi;",
  "tika-vin10t2:257": "Bhaṇḍitvā orimaṃ tīraṃ, tathā paccuttarantiyā.",
  "tika-vin10t2:258": "2046.",
  "tika-vin10t2:259": " Iddhiyā setunā nāvā-yānarajjūhi vā pana;",
  "tika-vin10t2:260": "Evampi ca paraṃ tīraṃ, anāpattuttarantiyā.",
  "tika-vin10t2:261": "2047.",
  "tika-vin10t2:262": " Nhāyituṃ pivituṃ vāpi, otiṇṇātha nadiṃ puna;",
  "tika-vin10t2:263": "Padasāvorimaṃ tīraṃ, paccuttarati vaṭṭati.",
  "tika-vin10t2:264": "2048.",
  "tika-vin10t2:265": " Padasā otaritvāna, nadiṃ uttaraṇe pana;",
  "tika-vin10t2:266": "Ārohitvā tathā setuṃ, anāpattuttarantiyā.",
  "tika-vin10t2:267": "2049.",
  "tika-vin10t2:268": " Setunā upagantvā vā, yānākāsehi vā sace;",
  "tika-vin10t2:269": "Yāti uttaraṇe kāle, padasā garukaṃ phuse.",
  "tika-vin10t2:270": "2050.",
  "tika-vin10t2:271": " Nadiyā pārimaṃ tīraṃ, ito orimatīrato;",
  "tika-vin10t2:272": "Ullaṅghitvāna vegena, anāpattuttarantiyā.",
  "tika-vin10t2:273": "2051.",
  "tika-vin10t2:274": " Piṭṭhiyaṃ vā nisīditvā, khandhe vā uttarantiyā;",
  "tika-vin10t2:275": "Hatthasaṅghātane vāpi, dussayānepi vaṭṭati.",
  "tika-vin10t2:276": "2052.",
  "tika-vin10t2:277": " ‘‘Pureruṇodayāyeva , pāsaṃ dutiyikāya hi;",
  "tika-vin10t2:278": "Gamissāmī’’ti ābhogaṃ, vinā bhikkhuniyā pana.",
  "tika-vin10t2:279": "2053.",
  "tika-vin10t2:280": " Ekagabbhepi vā hattha-pāsaṃ dutiyikāya hi;",
  "tika-vin10t2:281": "Atikkamma siyāpatti, aruṇaṃ uṭṭhapentiyā.",
  "tika-vin10t2:282": "2054.",
  "tika-vin10t2:283": " ‘‘Gamissāmī’’ti ābhogaṃ, katvā gacchantiyā pana;",
  "tika-vin10t2:284": "Na doso dutiyā pāsaṃ, uṭṭheti aruṇaṃ sace.",
  "tika-vin10t2:285": "2055.",
  "tika-vin10t2:286": " Indakhīlamatikkamma, araññaṃ ettha dīpitaṃ;",
  "tika-vin10t2:287": "Gāmato bahi nikkhamma, tassā dutiyikāya tu.",
  "tika-vin10t2:288": "2056.",
  "tika-vin10t2:289": " Dassanassupacāraṃ tu, jānitvā vijahantiyā;",
  "tika-vin10t2:290": "Hoti thullaccayāpatti, jahite garukaṃ siyā.",
  "tika-vin10t2:291": "2057.",
  "tika-vin10t2:292": " Sāṇipākārapākāra-taruantarite pana;",
  "tika-vin10t2:293": "Savanassupacārepi, sati āpatti hoti hi.",
  "tika-vin10t2:294": "2058.",
  "tika-vin10t2:295": " Ajjhokāse tu dūrepi, dassanassupacāratā;",
  "tika-vin10t2:296": "Hoti, ettha kathaṃ dhamma-savanārocane viya.",
  "tika-vin10t2:297": "2059.",
  "tika-vin10t2:298": " Maggamūḷhassa saddena, viya kūjantiyā pana;",
  "tika-vin10t2:299": "‘‘Ayye’’ti tassā saddassa, savanātikkamepi ca.",
  "tika-vin10t2:300": "2060.",
  "tika-vin10t2:301": " Hoti, bhikkhuniyāpatti, garukā evarūpake;",
  "tika-vin10t2:302": "Ettha bhikkhunī ekāpi, gaṇāyevāti vuccati.",
  "tika-vin10t2:303": "2061.",
  "tika-vin10t2:304": " Ohīyitvātha gacchantī, ‘‘pāpuṇissāmi dānihaṃ’’;",
  "tika-vin10t2:305": "Iccevaṃ tu saussāhā, anubandhati vaṭṭati.",
  "tika-vin10t2:306": "2062.",
  "tika-vin10t2:307": " Dvinnaṃ maggaṃ gacchantīnaṃ, ekā gantuṃ no sakkoti;",
  "tika-vin10t2:308": "Ussāhassacchedaṃ katvā, ohīnā ce tassāpatti.",
  "tika-vin10t2:309": "2063.",
  "tika-vin10t2:310": " Itarāpi sace yāti, ‘‘ohīyatu aya’’nti ca;",
  "tika-vin10t2:311": "Hoti tassāpi āpatti, saussāhā na hoti ce.",
  "tika-vin10t2:312": "2064.",
  "tika-vin10t2:313": " Gacchantīsu tathā dvīsu, purimā yāti ekakaṃ;",
  "tika-vin10t2:314": "Aññaṃ pana sace maggaṃ, pacchimāpi ca gaṇhati.",
  "tika-vin10t2:315": "2065.",
  "tika-vin10t2:316": " Ekissā pana pakkanta-ṭṭhāne tiṭṭhati cetarā;",
  "tika-vin10t2:317": "Tasmā tattha ubhinnampi, anāpatti pakāsitā.",
  "tika-vin10t2:318": "2066.",
  "tika-vin10t2:319": " Aruṇuggamanā pubbe, nikkhamitvā sagāmato;",
  "tika-vin10t2:320": "Aruṇuggamane kāle, gāmantaragatāya hi.",
  "tika-vin10t2:321": "2067.",
  "tika-vin10t2:322": " Atikkamantiyā pāraṃ, nadiyā dutiyikaṃ vinā;",
  "tika-vin10t2:323": "Āpattiyo catassopi, honti ekakkhaṇe pana.",
  "tika-vin10t2:324": "2068.",
  "tika-vin10t2:325": " Pakkantā vāpi vibbhantā, yātā petānaṃ lokaṃ vā;",
  "tika-vin10t2:326": "Pakkhasaṅkantā vā naṭṭhā, saddhiṃ yātā sā ce hoti.",
  "tika-vin10t2:327": "2069.",
  "tika-vin10t2:328": " Gāmantarokkamādīni, cattāripi karontiyā;",
  "tika-vin10t2:329": "Anāpattīti ñātabbaṃ, evaṃ ummattikāyapi.",
  "tika-vin10t2:330": "2070.",
  "tika-vin10t2:331": " Rattiyaṃ vippavāsaṃ tu, hatthapāsova rakkhati;",
  "tika-vin10t2:332": "Agāmake araññe tu, gaṇā ohīyanaṃ mataṃ.",
  "tika-vin10t2:333": "2071.",
  "tika-vin10t2:334": " Sakagāme yathākāmaṃ, divā ca vicarantiyā;",
  "tika-vin10t2:335": "Cattāropi ca saṅghādi-sesā tassā na vijjare.",
  "tika-vin10t2:336": "2072.",
  "tika-vin10t2:337": " Samuṭṭhānādayo tulyā, paṭhamantimavatthunā;",
  "tika-vin10t2:338": "Sacittaṃ kāyakammañca, ticittañca tivedanaṃ.",
  "tika-vin10t2:339": "Gāmantaragamanakathā.",
  "tika-vin10t2:340": "2073.",
  "tika-vin10t2:341": " Sīmāsammutiyā ceva, gaṇassa pariyesane;",
  "tika-vin10t2:342": "Ñattiyā dukkaṭaṃ, dvīhi, honti thullaccayā duve.",
  "tika-vin10t2:343": "2074.",
  "tika-vin10t2:344": " Kammassa pariyosāne, hoti saṅghādisesatā;",
  "tika-vin10t2:345": "Tikasaṅghādisesaṃ tu, adhamme tikadukkaṭaṃ.",
  "tika-vin10t2:346": "2075.",
  "tika-vin10t2:347": " Pucchitvā kārakaṃ saṅghaṃ, chandaṃ datvā gaṇassa vā;",
  "tika-vin10t2:348": "Vatte vā pana vattantiṃ, asante kārakepi vā.",
  "tika-vin10t2:349": "2076.",
  "tika-vin10t2:350": " Bhikkhuniṃ pana ukkhittaṃ, yā osāreti bhikkhunī;",
  "tika-vin10t2:351": "Tassā ummattikādīna-manāpatti pakāsitā.",
  "tika-vin10t2:352": "2077.",
  "tika-vin10t2:353": " Saṅghabhedasamā vuttā, samuṭṭhānādayo nayā;",
  "tika-vin10t2:354": "Kriyākriyamidaṃ vuttaṃ, ayameva visesatā.",
  "tika-vin10t2:355": "Catutthaṃ.",
  "tika-vin10t2:356": "2078.",
  "tika-vin10t2:357": " Sayaṃ avassutā tathā, avassutassa hatthato;",
  "tika-vin10t2:358": "Manussapuggalassa ce, yadeva kiñci gaṇhati.",
  "tika-vin10t2:359": "2079.",
  "tika-vin10t2:360": " Āmisaṃ, gahaṇe tassā;",
  "tika-vin10t2:361": "Thullaccayamudīritaṃ;",
  "tika-vin10t2:362": "Ajjhohāresu saṅghādi-;",
  "tika-vin10t2:363": "Sesā honti payogato.",
  "tika-vin10t2:364": "2080.",
  "tika-vin10t2:365": " Ekatovassute kiñci, paṭiggaṇhati, dukkaṭaṃ;",
  "tika-vin10t2:366": "Ajjhohārappayogesu, thullaccayacayo siyā.",
  "tika-vin10t2:367": "2081.",
  "tika-vin10t2:368": " Yakkhapetatiracchāna-paṇḍakānañca hatthato;",
  "tika-vin10t2:369": "Manussaviggahānampi, ubhatovassute tathā.",
  "tika-vin10t2:370": "2082.",
  "tika-vin10t2:371": " Ekatovassute ettha, udake dantakaṭṭhake;",
  "tika-vin10t2:372": "Gahaṇe paribhoge ca, sabbatthāpi ca dukkaṭaṃ.",
  "tika-vin10t2:373": "2083.",
  "tika-vin10t2:374": " Ubhayāvassutābhāve, na doso yadi gaṇhati;",
  "tika-vin10t2:375": "‘‘Avassuto na cāya’’nti, ñatvā gaṇhati yā pana.",
  "tika-vin10t2:376": "2084.",
  "tika-vin10t2:377": " Tassā ummattikādīna-manāpatti pakāsitā;",
  "tika-vin10t2:378": "Samuṭṭhānādayo tulyā, paṭhamantimavatthunā.",
  "tika-vin10t2:379": "Pañcamaṃ.",
  "tika-vin10t2:380": "2085.",
  "tika-vin10t2:381": " Uyyojane panekissā, itarissā paṭiggahe;",
  "tika-vin10t2:382": "Dukkaṭāni ca bhogesu, thullaccayagaṇo siyā.",
  "tika-vin10t2:383": "2086.",
  "tika-vin10t2:384": " Bhojanassāvasānasmiṃ , hoti saṅghādisesatā;",
  "tika-vin10t2:385": "Yakkhādīnaṃ catunnampi, tatheva purisassa ca.",
  "tika-vin10t2:386": "2087.",
  "tika-vin10t2:387": " Dantakaṭṭhudakānañca, gahaṇuyyojane pana;",
  "tika-vin10t2:388": "Tesañca paribhogepi, dukkaṭaṃ parikittitaṃ.",
  "tika-vin10t2:389": "2088.",
  "tika-vin10t2:390": " Yakkhādīnaṃ tu sesassa, gahaṇuyyojane pana;",
  "tika-vin10t2:391": "Bhoge ca dukkaṭaṃ, bhutte, thullaccayamudīritaṃ.",
  "tika-vin10t2:392": "2089.",
  "tika-vin10t2:393": " ‘‘Nāvassuto’’ti ñatvā vā, kupitā vā na gaṇhati;",
  "tika-vin10t2:394": "Kulānuddayatā vāpi, uyyojeti ca yā pana.",
  "tika-vin10t2:395": "2090.",
  "tika-vin10t2:396": " Tassā ummattikādīna-manāpatti pakāsitā;",
  "tika-vin10t2:397": "Adinnādānatulyāva, samuṭṭhānādayo nayā.",
  "tika-vin10t2:398": "Chaṭṭhaṃ.",
  "tika-vin10t2:399": "2091.",
  "tika-vin10t2:400": " Sattamaṃ aṭṭhamaṃ saṅgha-bhedena sadisaṃ mataṃ;",
  "tika-vin10t2:401": "Samuṭṭhānādinā saddhiṃ, natthi kāci visesatā.",
  "tika-vin10t2:402": "Sattamaṭṭhamāni.",
  "tika-vin10t2:403": "2092.",
  "tika-vin10t2:404": " Navame dasame vāpi, vattabbaṃ natthi kiñcipi;",
  "tika-vin10t2:405": "Anantarasamāyeva, samuṭṭhānādayo nayā.",
  "tika-vin10t2:406": "Navamadasamāni.",
  "tika-vin10t2:407": "2093.",
  "tika-vin10t2:408": " Duṭṭhadosadvayenāpi, sañcarittena tena cha;",
  "tika-vin10t2:409": "Yāvatatiyakā aṭṭha, cattāri ca ito tato.",
  "tika-vin10t2:410": "Saṅghādisesakathā.",
  "tika-vin10t2:411": "Nissaggiyakathā",
  "tika-vin10t2:412": "2094.",
  "tika-vin10t2:413": " Adhiṭṭhānūpagaṃ pattaṃ, anadhiṭṭhāya bhikkhunī;",
  "tika-vin10t2:414": "Vikappanamakatvā vā, ekāhampi ṭhapeyya ce.",
  "tika-vin10t2:415": "2095.",
  "tika-vin10t2:416": " Aruṇuggamaneneva, saddhiṃ bhikkhuniyā siyā;",
  "tika-vin10t2:417": "Tassā nissaggiyāpatti, pattasannidhikāraṇā.",
  "tika-vin10t2:418": "2096.",
  "tika-vin10t2:419": " Seso pana kathāmaggo, pattasikkhāpade idha;",
  "tika-vin10t2:420": "Sabbo vuttanayeneva, veditabbo vinicchayo.",
  "tika-vin10t2:421": "2097.",
  "tika-vin10t2:422": " Dasāhātikkame tattha, ekāhātikkame idha;",
  "tika-vin10t2:423": "Tassimassa ubhinnampi, ayameva visesatā.",
  "tika-vin10t2:424": "Paṭhamaṃ.",
  "tika-vin10t2:425": "2098.",
  "tika-vin10t2:426": " Akāle cīvaraṃ dinnaṃ, dinnaṃ kālepi kenaci;",
  "tika-vin10t2:427": "Ādissa pana ‘‘sampattā, bhājentū’’ti niyāmitaṃ.",
  "tika-vin10t2:428": "2099.",
  "tika-vin10t2:429": " Akālacīvaraṃ ‘‘kāla-cīvara’’nti sace pana;",
  "tika-vin10t2:430": "Bhājāpeyya ca yā tassā, payoge dukkaṭaṃ siyā.",
  "tika-vin10t2:431": "2100.",
  "tika-vin10t2:432": " Attanā paṭiladdhaṃ yaṃ, taṃ tu nissaggiyaṃ bhave;",
  "tika-vin10t2:433": "Labhitvā pana nissaṭṭhaṃ, yathādāne niyojaye.",
  "tika-vin10t2:434": "2101.",
  "tika-vin10t2:435": " Katvā vinayakammaṃ tu, paṭiladdhampi taṃ puna;",
  "tika-vin10t2:436": "Tassa cāyamadhippāyo, sevituṃ na ca vaṭṭati.",
  "tika-vin10t2:437": "2102.",
  "tika-vin10t2:438": " Akālavatthasaññāya, dukkaṭaṃ kālacīvare;",
  "tika-vin10t2:439": "Ubhayatthapi niddiṭṭhaṃ, tathā vematikāyapi.",
  "tika-vin10t2:440": "2103.",
  "tika-vin10t2:441": " Kālacīvarasaññāya, cīvare ubhayatthapi;",
  "tika-vin10t2:442": "Na dosummattikādīnaṃ, tisamuṭṭhānatā matā.",
  "tika-vin10t2:443": "Dutiyaṃ.",
  "tika-vin10t2:444": "2104.",
  "tika-vin10t2:445": " Cīvaresupi bandhitvā, ṭhapitesu bahūsvapi;",
  "tika-vin10t2:446": "Ekāyeva siyāpatti, acchindati sace sayaṃ.",
  "tika-vin10t2:447": "2105.",
  "tika-vin10t2:448": " Tathācchindāpane ekā, ekāyāṇattiyā bhave;",
  "tika-vin10t2:449": "Itaresu ca vatthūnaṃ, payogassa vasā siyā.",
  "tika-vin10t2:450": "2106.",
  "tika-vin10t2:451": " Tikapācitti aññasmiṃ, parikkhāre tu dukkaṭaṃ;",
  "tika-vin10t2:452": "Tikadukkaṭamuddiṭṭhaṃ, itarissā tu cīvare.",
  "tika-vin10t2:453": "2107.",
  "tika-vin10t2:454": " Tāya vā dīyamānaṃ tu, tassā vissāsameva vā;",
  "tika-vin10t2:455": "Gaṇhantiyā anāpatti, tisamuṭṭhānatā matā.",
  "tika-vin10t2:456": "Tatiyaṃ.",
  "tika-vin10t2:457": "2108.",
  "tika-vin10t2:458": " Viññāpetvā sace aññaṃ, tadaññaṃ viññāpentiyā;",
  "tika-vin10t2:459": "Viññattidukkaṭaṃ tassā, lābhā nissaggiyaṃ siyā.",
  "tika-vin10t2:460": "2109.",
  "tika-vin10t2:461": " Tikapācittiyaṃ vuttaṃ, anaññe dvikadukkaṭaṃ;",
  "tika-vin10t2:462": "Anaññenaññasaññāya, appahontepi vā puna.",
  "tika-vin10t2:463": "2110.",
  "tika-vin10t2:464": " Tasmiṃ taññeva vā aññaṃ, aññenatthepi vā sati;",
  "tika-vin10t2:465": "Ānisaṃsañca dassetvā, tadaññaṃ viññāpentiyā.",
  "tika-vin10t2:466": "2111.",
  "tika-vin10t2:467": " Anāpattīti ñātabbaṃ, tathā ummattikāyapi;",
  "tika-vin10t2:468": "Sañcarittasamā vuttā, samuṭṭhānādayo nayā.",
  "tika-vin10t2:469": "Catutthaṃ.",
  "tika-vin10t2:470": "2112.",
  "tika-vin10t2:471": " Aññaṃ cetāpetvā pubbaṃ, pacchā aññaṃ cetāpeyya;",
  "tika-vin10t2:472": "Evaṃ saññāyaññaṃ dhaññaṃ, mayhaṃ ānetvā detīti.",
  "tika-vin10t2:473": "2113.",
  "tika-vin10t2:474": " Cetāpanapayogena, mūlaṭṭhāya hi dukkaṭaṃ;",
  "tika-vin10t2:475": "Lābhe nissaggiyaṃ hoti, tena caññena vābhataṃ.",
  "tika-vin10t2:476": "2114.",
  "tika-vin10t2:477": " Sesaṃ anantareneva, sadisanti viniddise;",
  "tika-vin10t2:478": "Samuṭṭhānādinā saddhiṃ, apubbaṃ natthi kiñcipi.",
  "tika-vin10t2:479": "Pañcamaṃ.",
  "tika-vin10t2:480": "2115.",
  "tika-vin10t2:481": " Aññadatthāya dinnena, parikkhārena yā pana;",
  "tika-vin10t2:482": "Cetāpeyya sace aññaṃ, saṅghikenidha bhikkhunī.",
  "tika-vin10t2:483": "2116.",
  "tika-vin10t2:484": " Payoge dukkaṭaṃ, lābhe, tassā nissaggiyaṃ siyā;",
  "tika-vin10t2:485": "Anaññadatthike ettha, niddiṭṭhaṃ dvikadukkaṭaṃ.",
  "tika-vin10t2:486": "2117.",
  "tika-vin10t2:487": " Sesakaṃ aññadatthāya, anāpattupanentiyā;",
  "tika-vin10t2:488": "Pucchitvā sāmike vāpyā-padāsummattikāya vā.",
  "tika-vin10t2:489": "2118.",
  "tika-vin10t2:490": " Sañcarittasamā vuttā, samuṭṭhānādayo nayā;",
  "tika-vin10t2:491": "Sattamaṃ chaṭṭhasadisaṃ, sayaṃ yācitakaṃ vinā.",
  "tika-vin10t2:492": "Chaṭṭhasattamāni.",
  "tika-vin10t2:493": "2119.",
  "tika-vin10t2:494": " Aṭṭhame navame vāpi, vattabbaṃ natthi kiñcipi;",
  "tika-vin10t2:495": "‘‘Mahājanikasaññāci-kenā’’ti padatādhikā.",
  "tika-vin10t2:496": "2120.",
  "tika-vin10t2:497": " Dasamepi kathā sabbā, anantarasamā matā;",
  "tika-vin10t2:498": "Samuṭṭhānādinā saddhiṃ, viseso natthi kocipi.",
  "tika-vin10t2:499": "Aṭṭhamanavamadasamāni.",
  "tika-vin10t2:500": "Paṭhamo vaggo.",
  "tika-vin10t2:501": "2121.",
  "tika-vin10t2:502": " Atirekacatukkaṃsaṃ, garupāvuraṇaṃ pana;",
  "tika-vin10t2:503": "Cetāpeyya sace tassā, catusaccappakāsinā.",
  "tika-vin10t2:504": "2122.",
  "tika-vin10t2:505": " Payoge dukkaṭaṃ vuttaṃ, lābhe nissaggiyaṃ mataṃ;",
  "tika-vin10t2:506": "Kahāpaṇacatukkaṃ tu, kaṃso nāma pavuccati.",
  "tika-vin10t2:507": "2123.",
  "tika-vin10t2:508": " Ūnake tu catukkaṃse, uddiṭṭhaṃ dvikadukkaṭaṃ;",
  "tika-vin10t2:509": "Anāpatti catukkaṃsa-paramaṃ garukaṃ pana.",
  "tika-vin10t2:510": "2124.",
  "tika-vin10t2:511": " Cetāpeti tadūnaṃ vā, ñātakānañca santake;",
  "tika-vin10t2:512": "Aññassatthāya vā atta-dhanenummattikāya vā.",
  "tika-vin10t2:513": "2125.",
  "tika-vin10t2:514": " Cetāpentaṃ mahagghaṃ yā, cetāpetappameva vā;",
  "tika-vin10t2:515": "Samuṭṭhānādayo sabbe, sañcarittasamā matā.",
  "tika-vin10t2:516": "Ekādasamaṃ.",
  "tika-vin10t2:517": "2126.",
  "tika-vin10t2:518": " Lahupāvuraṇaṃ aḍḍha- teyyakaṃsagghanaṃ pana;",
  "tika-vin10t2:519": "Tato ce uttariṃ yaṃ tu, cetāpeti hi bhikkhunī.",
  "tika-vin10t2:520": "2127.",
  "tika-vin10t2:521": " Tassā nissaggiyāpatti, pācitti pariyāputā;",
  "tika-vin10t2:522": "Anantarasamaṃ sesaṃ, natthi kāci visesatā.",
  "tika-vin10t2:523": "Dvādasamaṃ.",
  "tika-vin10t2:524": "2128.",
  "tika-vin10t2:525": " Sādhāraṇāni sesāni, tāni aṭṭhārasāpi ca;",
  "tika-vin10t2:526": "Imāni dvādasevāpi, samatiṃseva honti hi.",
  "tika-vin10t2:527": "Nissaggiyakathā.",
  "tika-vin10t2:528": "Pācittiyakathā",
  "tika-vin10t2:529": "2129.",
  "tika-vin10t2:530": " Lasuṇaṃ bhaṇḍikaṃ vuttaṃ, na ekadvitimiñjakaṃ;",
  "tika-vin10t2:531": "Āmakaṃ māgadhaṃyeva, ‘‘khādissāmī’’ti gaṇhati.",
  "tika-vin10t2:532": "2130.",
  "tika-vin10t2:533": " Gahaṇe dukkaṭaṃ tassā, pācitti yadi khādati;",
  "tika-vin10t2:534": "Ajjhohāravaseneva, pācittiṃ paridīpaye.",
  "tika-vin10t2:535": "2131.",
  "tika-vin10t2:536": " Dve tayo bhaṇḍike saddhiṃ, saṅkhāditvā sace pana;",
  "tika-vin10t2:537": "Ajjhoharati yā tassā, ekaṃ pācittiyaṃ siyā.",
  "tika-vin10t2:538": "2132.",
  "tika-vin10t2:539": " Bhinditvā tattha ekekaṃ, miñjaṃ khādantiyā pana;",
  "tika-vin10t2:540": "Miñjānaṃ gaṇanāyassā, pācittigaṇanā siyā.",
  "tika-vin10t2:541": "2133.",
  "tika-vin10t2:542": " Palaṇḍuko bhañjanako, harito cāpalopi ca;",
  "tika-vin10t2:543": "Lasuṇā pana cattāro, vaṭṭanteva sabhāvato.",
  "tika-vin10t2:544": "2134.",
  "tika-vin10t2:545": "Palaṇḍuko paṇḍuvaṇṇo, bhañjano lohitopi ca;",
  "tika-vin10t2:546": "Harito haritavaṇṇo, cāpalo setakopi ca.",
  "tika-vin10t2:547": "2135.",
  "tika-vin10t2:548": " Ekā miñjā palaṇḍussa, bhañjanassa duve siyuṃ;",
  "tika-vin10t2:549": "Tisso haritakassāpi, cāpalo hotyamiñjako.",
  "tika-vin10t2:550": "2136.",
  "tika-vin10t2:551": " Sūpamaṃsādisaṃpāke , sāḷavuttaribhaṅgake;",
  "tika-vin10t2:552": "Na dosummattikādīnaṃ, samuṭṭhāneḷakūpamaṃ.",
  "tika-vin10t2:553": "Paṭhamaṃ.",
  "tika-vin10t2:554": "2137.",
  "tika-vin10t2:555": " Sambādhe upakacchesu, muttassa karaṇepi vā;",
  "tika-vin10t2:556": "Ekalomampi pācitti, saṃharāpentiyā siyā.",
  "tika-vin10t2:557": "2138.",
  "tika-vin10t2:558": " Bahukepi tathā lome, saṃharāpentiyā pana;",
  "tika-vin10t2:559": "Payogagaṇanāyassā, na lomagaṇanāya hi.",
  "tika-vin10t2:560": "2139.",
  "tika-vin10t2:561": " Na doso sati ābādhe, lomake saṃharantiyā;",
  "tika-vin10t2:562": "Samuṭṭhānādayo magga- saṃvidhānasamā matā.",
  "tika-vin10t2:563": "Dutiyaṃ.",
  "tika-vin10t2:564": "2140.",
  "tika-vin10t2:565": " Hoti antamaso mutta-karaṇassa talaghātane;",
  "tika-vin10t2:566": "Kesarenāpi rāgena, pācitti padumassa vā.",
  "tika-vin10t2:567": "2141.",
  "tika-vin10t2:568": " Gaṇḍaṃ tattha vaṇaṃ vāpi, na doso paharantiyā;",
  "tika-vin10t2:569": "Samuṭṭhānādayo tulyā, paṭhamantimavatthunā.",
  "tika-vin10t2:570": "Tatiyaṃ.",
  "tika-vin10t2:571": "2142.",
  "tika-vin10t2:572": " Yā panuppalapattampi, byañjane bhikkhunattano;",
  "tika-vin10t2:573": "Kāmarāgaparetā tu, paveseti na vaṭṭati.",
  "tika-vin10t2:574": "2143.",
  "tika-vin10t2:575": " Idaṃ vatthuvaseneva, vuttaṃ tu jatumaṭṭhakaṃ;",
  "tika-vin10t2:576": "Daṇḍamelāḷukaṃ vāpi, muttassa karaṇe pana.",
  "tika-vin10t2:577": "2144.",
  "tika-vin10t2:578": " Samphassaṃ sādiyantiyā, paveseti sace pana;",
  "tika-vin10t2:579": "Pavesāpeti vā tasmiṃ, tassā pācittiyaṃ siyā.",
  "tika-vin10t2:580": "2145.",
  "tika-vin10t2:581": " Ābādhapaccayā doso, natthi ummattikāya vā;",
  "tika-vin10t2:582": "Talaghātakatulyāva, samuṭṭhānādayo matā.",
  "tika-vin10t2:583": "Catutthaṃ.",
  "tika-vin10t2:584": "2146.",
  "tika-vin10t2:585": " Aṅgulīnaṃ pana dvinnaṃ, aggapabbadvayādhikaṃ;",
  "tika-vin10t2:586": "Pācittiyaṃ pavesetvā, dakasuddhiṃ karontiyā.",
  "tika-vin10t2:587": "2147.",
  "tika-vin10t2:588": " Ekissāṅguliyā tīṇi, pabbāni pana dīghato;",
  "tika-vin10t2:589": "Pācittiyaṃ bhave suddhiṃ, pavesetvādiyantiyā.",
  "tika-vin10t2:590": "2148.",
  "tika-vin10t2:591": " Catunnaṃ vāpi tissannaṃ, ekapabbampi yā pana;",
  "tika-vin10t2:592": "Vitthārato paveseti, tassā pācittiyaṃ siyā.",
  "tika-vin10t2:593": "2149.",
  "tika-vin10t2:594": " Iti sabbappakārena, mahāpaccariyā pana;",
  "tika-vin10t2:595": "Abhibyattataraṃ katvā, ayamattho vibhāvito.",
  "tika-vin10t2:596": "2150.",
  "tika-vin10t2:597": " Doso dvaṅgulapabbe vā, natthi ābādhakāraṇā;",
  "tika-vin10t2:598": "Adhikampi pavesetvā, dakasuddhiṃ karontiyā.",
  "tika-vin10t2:599": "2151.",
  "tika-vin10t2:600": " Tathā ummattikādīna-manāpatti pakāsitā;",
  "tika-vin10t2:601": "Samuṭṭhānādayo sabbe, talaghātasamā matā.",
  "tika-vin10t2:602": "Pañcamaṃ.",
  "tika-vin10t2:603": "2152.",
  "tika-vin10t2:604": " Bhuñjato pana bhikkhussa, pānīyaṃ vā vidhūpanaṃ;",
  "tika-vin10t2:605": "Gahetvā upatiṭṭheyya, tassā pācittiyaṃ siyā.",
  "tika-vin10t2:606": "2153.",
  "tika-vin10t2:607": " Gahitā udakeneva, khīratakkādayo rasā;",
  "tika-vin10t2:608": "‘‘Bījanī’’ti ca yā kāci, vatthakoṇādi vuccati.",
  "tika-vin10t2:609": "2154.",
  "tika-vin10t2:610": " Hatthapāse idhaṭṭhāna-paccayāpatti dīpitā;",
  "tika-vin10t2:611": "Pahārapaccayā vuttaṃ, khandhake dukkaṭaṃ visuṃ.",
  "tika-vin10t2:612": "2155.",
  "tika-vin10t2:613": " Hatthapāsaṃ jahitvā vā, upatiṭṭhantiyā pana;",
  "tika-vin10t2:614": "Khādato khādanaṃ vāpi, hoti āpatti dukkaṭaṃ.",
  "tika-vin10t2:615": "2156.",
  "tika-vin10t2:616": " Na doso deti dāpeti, tathā ummattikāya vā;",
  "tika-vin10t2:617": "Idaṃ eḷakalomena, samuṭṭhānaṃ samaṃ mataṃ.",
  "tika-vin10t2:618": "Chaṭṭhaṃ.",
  "tika-vin10t2:619": "2157.",
  "tika-vin10t2:620": " Viññatvā āmakaṃ dhaññaṃ, bhajjitvā yadi bhikkhunī;",
  "tika-vin10t2:621": "Koṭṭetvā ca pacitvā ca, pācitti paribhuñjati.",
  "tika-vin10t2:622": "2158.",
  "tika-vin10t2:623": " Na kevalaṃ tu dhaññānaṃ, gahaṇeyeva dukkaṭaṃ;",
  "tika-vin10t2:624": "Haraṇepi ca dhaññānaṃ, tathā sukkhāpane pana.",
  "tika-vin10t2:625": "2159.",
  "tika-vin10t2:626": " Bhajjanatthāya dhaññānaṃ, kapalluddhanasajjane;",
  "tika-vin10t2:627": "Aggissa karaṇe dabbi-sajjane ca, kapallake.",
  "tika-vin10t2:628": "2160.",
  "tika-vin10t2:629": " Dhaññapakkhipane tattha, dabbiyā ghaṭṭakoṭṭane;",
  "tika-vin10t2:630": "Papphoṭanādike sabba-payoge dukkaṭaṃ bhave.",
  "tika-vin10t2:631": "2161.",
  "tika-vin10t2:632": " Bhojanañceva viññatti, pamāṇaṃ idamettha hi;",
  "tika-vin10t2:633": "Viññatvā vā sayaṃ tasmā, bhajjanādīni aññato.",
  "tika-vin10t2:634": "2162.",
  "tika-vin10t2:635": " Viññāpetvā panaññāya, bhajjanādīni vā sayaṃ;",
  "tika-vin10t2:636": "Kārāpetvāpi katvā vā, ajjhoharati yā pana.",
  "tika-vin10t2:637": "2163.",
  "tika-vin10t2:638": " Ajjhohārapayogesu, tassā pācittiyo siyuṃ;",
  "tika-vin10t2:639": "Mātaraṃ vāpi yācitvā, pācitti paribhuñjati.",
  "tika-vin10t2:640": "2164.",
  "tika-vin10t2:641": " Bhajjanādīni katvā vā, kārāpetvāpi vā pana;",
  "tika-vin10t2:642": "Aviññatti sayaṃ laddhaṃ, dukkaṭaṃ paribhuñjati.",
  "tika-vin10t2:643": "2165.",
  "tika-vin10t2:644": " Viññattiyā panaññāya, laddhaṃ tāya sayampi vā;",
  "tika-vin10t2:645": "Kārāpetvāpi katvā vā, tathā ajjhoharantiyā.",
  "tika-vin10t2:646": "2166.",
  "tika-vin10t2:647": " Sedakammādiatthāya, dhaññaviññattiyā pana;",
  "tika-vin10t2:648": "Ṭhapetvā satta dhaññāni, sesaviññattiyāpi ca.",
  "tika-vin10t2:649": "2167.",
  "tika-vin10t2:650": " Anāpattīti ñātabbaṃ, tathā ummattikāya ca;",
  "tika-vin10t2:651": "Ñātakānampi dhaññaṃ tu, āmakaṃ na ca vaṭṭati.",
  "tika-vin10t2:652": "2168.",
  "tika-vin10t2:653": " Vinā viññattiyā laddhaṃ, navakammesu vaṭṭati;",
  "tika-vin10t2:654": "Samuṭṭhānādayo sabbe, addhānasadisā matā.",
  "tika-vin10t2:655": "Sattamaṃ.",
  "tika-vin10t2:656": "2169.",
  "tika-vin10t2:657": " Uccāraṃ vāpi passāvaṃ, saṅkāraṃ vā vighāsakaṃ;",
  "tika-vin10t2:658": "Chaḍḍeyya vā tirokuṭṭe, chaḍḍāpeyya parehi vā.",
  "tika-vin10t2:659": "2170.",
  "tika-vin10t2:660": " Hoti pācittiyaṃ tassā, pākārepi ayaṃ nayo;",
  "tika-vin10t2:661": "Chaḍḍentiyā panekeka-manekāpatti dīpitā.",
  "tika-vin10t2:662": "2171.",
  "tika-vin10t2:663": " Etāni pana vatthūni, cattāri sakalānipi;",
  "tika-vin10t2:664": "Ekeneva payogena, ekā chaḍḍentiyā siyā.",
  "tika-vin10t2:665": "2172.",
  "tika-vin10t2:666": " Āṇattiyampi eseva, nayo ñeyyo vibhāvinā;",
  "tika-vin10t2:667": "Chaḍḍane dantakaṭṭhassa, pācitti paridīpitā.",
  "tika-vin10t2:668": "2173.",
  "tika-vin10t2:669": " Sabbattha pana bhikkhussa, hoti āpatti dukkaṭaṃ;",
  "tika-vin10t2:670": "Avalañjepi vā ṭhāne, oloketvāpi vā pana.",
  "tika-vin10t2:671": "2174.",
  "tika-vin10t2:672": " Chaḍḍentiyā anāpatti, tathā ummattikāya vā;",
  "tika-vin10t2:673": "Sañcarittasamuṭṭhānaṃ, kriyākriyamidaṃ siyā.",
  "tika-vin10t2:674": "Aṭṭhamaṃ.",
  "tika-vin10t2:675": "2175.",
  "tika-vin10t2:676": " Khette vā nāḷikerādi-ārāme vāpi yā pana;",
  "tika-vin10t2:677": "Ropime haritaṭṭhāne, yattha katthaci bhikkhunī.",
  "tika-vin10t2:678": "2176.",
  "tika-vin10t2:679": " Tāni cattāri vatthūni, sace chaḍḍeti vā sayaṃ;",
  "tika-vin10t2:680": "Chaḍḍāpeti tathā vutta-nayo āpattinicchayo.",
  "tika-vin10t2:681": "2177.",
  "tika-vin10t2:682": " Bhuñjamānā nisīditvā, khette tu harite tathā;",
  "tika-vin10t2:683": "Ucchuādīni khādantī, gacchantī pana tattha yā.",
  "tika-vin10t2:684": "2178.",
  "tika-vin10t2:685": " Chaḍḍeti yadi ucchiṭṭhaṃ, udakaṃ calakāni vā;",
  "tika-vin10t2:686": "Hoti pācittiyaṃ tassā, bhikkhuno hoti dukkaṭaṃ.",
  "tika-vin10t2:687": "2179.",
  "tika-vin10t2:688": " Chaḍḍentiyā siyāpatti, ṭhāne antamaso jalaṃ;",
  "tika-vin10t2:689": "Pivitvā matthakacchinnaṃ, nāḷikerampi tādise.",
  "tika-vin10t2:690": "2180.",
  "tika-vin10t2:691": " Kasite tu panaṭṭhāne, bījanikkhepane kate;",
  "tika-vin10t2:692": "Na uṭṭhetaṅkuraṃ yāva, sabbesaṃ tāva dukkaṭaṃ.",
  "tika-vin10t2:693": "2181.",
  "tika-vin10t2:694": " Lāyitampi manussānaṃ, khettaṃ rakkhati ce puna;",
  "tika-vin10t2:695": "Rohanatthāya tatthassā, yathāvatthukameva hi.",
  "tika-vin10t2:696": "2182.",
  "tika-vin10t2:697": " Na doso chaḍḍite khette, sabbaṃ chaḍḍentiyā pana;",
  "tika-vin10t2:698": "Samuṭṭhānādayo sabbe, aṭṭhamena samā matā.",
  "tika-vin10t2:699": "Navamaṃ.",
  "tika-vin10t2:700": "2183.",
  "tika-vin10t2:701": " Naccaṃ vā pana gītaṃ vā, vāditaṃ vāpi bhikkhunī;",
  "tika-vin10t2:702": "Dassanatthāya gaccheyya, tassā pācittiyaṃ siyā.",
  "tika-vin10t2:703": "2184.",
  "tika-vin10t2:704": " Dassanatthāya naccassa, gītassa savanāya ca;",
  "tika-vin10t2:705": "Gacchantiyā siyā tassā, padavārena dukkaṭaṃ.",
  "tika-vin10t2:706": "2185.",
  "tika-vin10t2:707": " Sace ekapayogena, olokentī ca passati;",
  "tika-vin10t2:708": "Suṇāti tesaṃ gītampi, ekā pācitti dīpitā.",
  "tika-vin10t2:709": "2186.",
  "tika-vin10t2:710": " Aññasmimpi disābhāge, naccaṃ passati ce pana;",
  "tika-vin10t2:711": "Suṇāti aññato gītaṃ, visuṃ pācittiyo siyuṃ.",
  "tika-vin10t2:712": "2187.",
  "tika-vin10t2:713": " Payogagaṇanāyettha, āpattigaṇanā siyā;",
  "tika-vin10t2:714": "Naccituṃ gāyituṃ neva, sayaṃ labhati bhikkhunī.",
  "tika-vin10t2:715": "2188.",
  "tika-vin10t2:716": " ‘‘Aññaṃ naccāti vādehi’’, iti vattuṃ na vaṭṭati;",
  "tika-vin10t2:717": "‘‘Upaṭṭhānaṃ karomā’’ti, vutte vā sampaṭicchituṃ.",
  "tika-vin10t2:718": "2189.",
  "tika-vin10t2:719": " Tassā pācitti sabbattha, bhikkhuno hoti dukkaṭaṃ;",
  "tika-vin10t2:720": "‘‘Upaṭṭhānaṃ karomā’’ti, vutte bhikkhuniyā pana.",
  "tika-vin10t2:721": "2190.",
  "tika-vin10t2:722": " ‘‘Upaṭṭhānaṃ pasattha’’nti, vattumevaṃ tu vaṭṭati;",
  "tika-vin10t2:723": "Ārāmeyeva ṭhatvā vā, yā passati suṇāti vā.",
  "tika-vin10t2:724": "2191.",
  "tika-vin10t2:725": " Attano ca ṭhitokāsaṃ, āgantvā ca payojitaṃ;",
  "tika-vin10t2:726": "Gantvā passantiyā vāpi, tathārūpā hi kāraṇā.",
  "tika-vin10t2:727": "2192.",
  "tika-vin10t2:728": " Passantiyā tathā maggaṃ, naccaṃ paṭipathepi ca;",
  "tika-vin10t2:729": "Tathā ummattikādīna-manāpattāpadāsupi.",
  "tika-vin10t2:730": "2193.",
  "tika-vin10t2:731": " Idameḷakalomena, samuṭṭhānaṃ samaṃ mataṃ;",
  "tika-vin10t2:732": "Lokavajjamidaṃ pāpa-cittañceva tivedanaṃ.",
  "tika-vin10t2:733": "Dasamaṃ.",
  "tika-vin10t2:734": "Lasuṇavaggo paṭhamo.",
  "tika-vin10t2:735": "2194.",
  "tika-vin10t2:736": " Yādha rattandhakārasmiṃ, appadīpe panekikā;",
  "tika-vin10t2:737": "Santiṭṭhati sace saddhiṃ, purisena ca bhikkhunī.",
  "tika-vin10t2:738": "2195.",
  "tika-vin10t2:739": " Tassā pācittiyaṃ vuttaṃ, saddhiṃ vā sallapantiyā;",
  "tika-vin10t2:740": "Hatthapāsaṃ samāgantvā, rahassādavasena tu.",
  "tika-vin10t2:741": "2196.",
  "tika-vin10t2:742": " Hatthapāsaṃ jahitvā vā, purisassa sace pana;",
  "tika-vin10t2:743": "Ajahitvāpi vā yakkha-petādīnampi bhikkhunī.",
  "tika-vin10t2:744": "2197.",
  "tika-vin10t2:745": " Santiṭṭhati ca yā tassā, dukkaṭaṃ paridīpitaṃ;",
  "tika-vin10t2:746": "Anāpatti sace koci, dutiyā viññu vijjati.",
  "tika-vin10t2:747": "2198.",
  "tika-vin10t2:748": " Tathā ummattikādīna-mathaññavihitāya vā;",
  "tika-vin10t2:749": "Theyyasatthasamuṭṭhānaṃ, kriyaṃ saññāvimokkhakaṃ.",
  "tika-vin10t2:750": "Paṭhamaṃ.",
  "tika-vin10t2:751": "2199.",
  "tika-vin10t2:752": " Dutiye tu ‘‘paṭicchanne, okāse’’ti idaṃ pana;",
  "tika-vin10t2:753": "Adhikaṃ itaraṃ sabbaṃ, paṭhamena samaṃ mataṃ.",
  "tika-vin10t2:754": "Dutiyaṃ.",
  "tika-vin10t2:755": "2200.",
  "tika-vin10t2:756": " Tatiyepi catutthepi, apubbaṃ natthi kiñcipi;",
  "tika-vin10t2:757": "Samānaṃ paṭhameneva, samuṭṭhānādinā saha.",
  "tika-vin10t2:758": "Tatiyacatutthāni.",
  "tika-vin10t2:759": "2201.",
  "tika-vin10t2:760": " Chadananto nisīditvā, anovassappadesakaṃ;",
  "tika-vin10t2:761": "Ajjhokāse nisīditvā, upacārampi vā sace.",
  "tika-vin10t2:762": "2202.",
  "tika-vin10t2:763": " Atikkameti yā, hoti, dukkaṭaṃ paṭhame pade;",
  "tika-vin10t2:764": "Dutiye ca pade tassā, pācitti pariyāputā.",
  "tika-vin10t2:765": "2203.",
  "tika-vin10t2:766": " Pallaṅkassa anokāse, dukkaṭaṃ samudīritaṃ;",
  "tika-vin10t2:767": "Tathāpuṭṭhe anāpuṭṭha-saññāya vicikicchato.",
  "tika-vin10t2:768": "2204.",
  "tika-vin10t2:769": " Asaṃhārimenāpatti, gilānāyāpadāsu vā;",
  "tika-vin10t2:770": "Samuṭṭhānādayo sabbe, kathinena samā matā.",
  "tika-vin10t2:771": "Pañcamaṃ.",
  "tika-vin10t2:772": "2205.",
  "tika-vin10t2:773": " Ekāpatti nisīditvā, hoti gacchantiyā pana;",
  "tika-vin10t2:774": "Ekāva anisīditvā, nipajjitvā vajantiyā.",
  "tika-vin10t2:775": "2206.",
  "tika-vin10t2:776": " Nisīditvā nipajjitvā, honti gacchantiyā duve;",
  "tika-vin10t2:777": "Sesaṃ anantareneva, samuṭṭhānādinā samaṃ.",
  "tika-vin10t2:778": "Chaṭṭhaṃ.",
  "tika-vin10t2:779": "2207.",
  "tika-vin10t2:780": " Chaṭṭhena sattamaṃ tulyaṃ, aṭṭhame natthi kiñcipi;",
  "tika-vin10t2:781": "Vattabbaṃ tisamuṭṭhānaṃ, sacittaṃ dukkhavedanaṃ.",
  "tika-vin10t2:782": "Sattamaṭṭhamāni.",
  "tika-vin10t2:783": "2208.",
  "tika-vin10t2:784": " Nirayabrahmacariyehi, attānaṃ vā parampi vā;",
  "tika-vin10t2:785": "Abhisapeyya pācitti, vācato vācato siyā",
  "tika-vin10t2:786": "2209.",
  "tika-vin10t2:787": " Ṭhapetvā nirayañceva, brahmacariyañca yā pana;",
  "tika-vin10t2:788": "‘‘Sunakhī sūkarī kākī, kāṇā kuṇī’’tiādinā.",
  "tika-vin10t2:789": "2210.",
  "tika-vin10t2:790": " Akkosati ca vācāya, vācāyāpatti dukkaṭaṃ;",
  "tika-vin10t2:791": "Tikapācittiyaṃ vuttaṃ, sesāya tikadukkaṭaṃ.",
  "tika-vin10t2:792": "2211.",
  "tika-vin10t2:793": " Purakkhatvā vadantīna-matthadhammānusāsaniṃ;",
  "tika-vin10t2:794": "Anāpattaṭṭhameneva, samuṭṭhānādayo samā.",
  "tika-vin10t2:795": "Navamaṃ.",
  "tika-vin10t2:796": "2212.",
  "tika-vin10t2:797": " Rodantiyā vadhitvā vā, pācitti paridīpitā;",
  "tika-vin10t2:798": "Dvīsu tesu panekekaṃ, dukkaṭaṃ tu karontiyā.",
  "tika-vin10t2:799": "2213.",
  "tika-vin10t2:800": " Sesamuttānamevettha, samuṭṭhānādayo pana;",
  "tika-vin10t2:801": "Dhuranikkhepatulyāva, kriyāmattaṃ visesakaṃ.",
  "tika-vin10t2:802": "Dasamaṃ.",
  "tika-vin10t2:803": "Andhakāravaggo dutiyo.",
  "tika-vin10t2:804": "2214.",
  "tika-vin10t2:805": " Nhāyati naggā yā pana hutvā;",
  "tika-vin10t2:806": "Sabbapayoge dukkaṭamassā;",
  "tika-vin10t2:807": "Tassa ca vosāne jinavuttaṃ;",
  "tika-vin10t2:808": "Bhikkhuni dosaṃ sā samupeti.",
  "tika-vin10t2:809": "2215.",
  "tika-vin10t2:810": " Acchinnacīvarā naṭṭha-cīvarā āpadāsu vā;",
  "tika-vin10t2:811": "Na doseḷakalomena, samuṭṭhānādayo samā.",
  "tika-vin10t2:812": "Paṭhamaṃ.",
  "tika-vin10t2:813": "2216.",
  "tika-vin10t2:814": " Dutiye pana vattabbaṃ, apubbaṃ natthi kiñcipi;",
  "tika-vin10t2:815": "Samuṭṭhānādayo sabbe, sañcarittasamā matā.",
  "tika-vin10t2:816": "Dutiyaṃ.",
  "tika-vin10t2:817": "2217.",
  "tika-vin10t2:818": " Dussibbitaṃ visibbetvā, sibbanatthāya cīvaraṃ;",
  "tika-vin10t2:819": "Anantarāya taṃ pacchā, yā na sibbeyya bhikkhunī.",
  "tika-vin10t2:820": "2218.",
  "tika-vin10t2:821": " Ṭhapetvā catupañcāhaṃ, ‘‘na sibbissāmyaha’’nti hi;",
  "tika-vin10t2:822": "Dhure nikkhittamatteva, tassā pācittiyaṃ siyā.",
  "tika-vin10t2:823": "2219.",
  "tika-vin10t2:824": " Pacchā sibbati pācitti, nikkhipitvā dhuraṃ sace;",
  "tika-vin10t2:825": "Tikapācittiyaṃ vuttaṃ, sesāya tikadukkaṭaṃ.",
  "tika-vin10t2:826": "2220.",
  "tika-vin10t2:827": " Vuttaṃ ubhinnamaññasmiṃ, parikkhāre tu dukkaṭaṃ;",
  "tika-vin10t2:828": "Anāpatti gilānāya, antarāyepi vā sati.",
  "tika-vin10t2:829": "2221.",
  "tika-vin10t2:830": " Atikkameti pañcāhaṃ, karontī vāpi cīvaraṃ;",
  "tika-vin10t2:831": "Dhuranikkhepanaṃ nāma, samuṭṭhānamidaṃ mataṃ.",
  "tika-vin10t2:832": "Tatiyaṃ.",
  "tika-vin10t2:833": "2222.",
  "tika-vin10t2:834": " Pañcāhikaṃ tu saṅghāṭi-cāraṃ yātikkameyya hi;",
  "tika-vin10t2:835": "Hoti pācittiyāpatti, chaṭṭhe tassāruṇuggame.",
  "tika-vin10t2:836": "2223.",
  "tika-vin10t2:837": " Ekasmiṃ cīvare ekā, pañca pañcasu dīpitā;",
  "tika-vin10t2:838": "Ticīvarañca saṃkacci, dakasāṭīti pañca tu.",
  "tika-vin10t2:839": "2224.",
  "tika-vin10t2:840": " Tikapācitti pañcāhā-natikkante dvidukkaṭaṃ;",
  "tika-vin10t2:841": "Pañcame divase pañca, cīvarāni nisevati.",
  "tika-vin10t2:842": "2225.",
  "tika-vin10t2:843": " Otāpeti gilānāya, anāpattipadāsupi;",
  "tika-vin10t2:844": "Samuṭṭhānādayo sabbe, kathinena samā matā.",
  "tika-vin10t2:845": "Catutthaṃ.",
  "tika-vin10t2:846": "2226.",
  "tika-vin10t2:847": " Gahetvā yā anāpucchā, saṅkametabbacīvaraṃ;",
  "tika-vin10t2:848": "Paribhuñjati aññissā, tassā pācittiyaṃ siyā.",
  "tika-vin10t2:849": "2227.",
  "tika-vin10t2:850": " Tikapācittiyaṃ vuttaṃ, sesāya tikadukkaṭaṃ;",
  "tika-vin10t2:851": "Acchinnacīvarā naṭṭha-cīvarā āpadāsu vā.",
  "tika-vin10t2:852": "2228.",
  "tika-vin10t2:853": " Tathā ummattikādīna-manāpatti pakāsitā;",
  "tika-vin10t2:854": "Kathinena samuṭṭhānaṃ, tulyametaṃ kriyākriyaṃ.",
  "tika-vin10t2:855": "Pañcamaṃ.",
  "tika-vin10t2:856": "2229.",
  "tika-vin10t2:857": " Yā hi bhikkhuni saṅghassa, labhitabbaṃ tu cīvaraṃ;",
  "tika-vin10t2:858": "Nivāreti sace tassā, pācitti paridīpaye.",
  "tika-vin10t2:859": "2230.",
  "tika-vin10t2:860": " Gaṇassāpi ca ekissā, lābhe āpatti dukkaṭaṃ;",
  "tika-vin10t2:861": "Tathevaññaṃ parikkhāraṃ, nivāreti sace pana.",
  "tika-vin10t2:862": "2231.",
  "tika-vin10t2:863": " Ānisaṃsaṃ nidassetvā, nivāreti na dosatā;",
  "tika-vin10t2:864": "Adinnādānatulyāva, samuṭṭhānādayo matā.",
  "tika-vin10t2:865": "Chaṭṭhaṃ.",
  "tika-vin10t2:866": "2232.",
  "tika-vin10t2:867": " Cīvarānaṃ vibhaṅgaṃ yā, paṭisedheyya dhammikaṃ;",
  "tika-vin10t2:868": "Hoti pācittiyaṃ tassā, dukkaṭaṃ paridīpitaṃ.",
  "tika-vin10t2:869": "2233.",
  "tika-vin10t2:870": " Adhamme dhammasaññāya, ubho vematikāya vā;",
  "tika-vin10t2:871": "Ānisaṃsaṃ nidassetvā, paṭisedhentiyā pana.",
  "tika-vin10t2:872": "2234.",
  "tika-vin10t2:873": " Tathā ummattikādīna-manāpatti pakāsitā;",
  "tika-vin10t2:874": "Samuṭṭhānādayo sabbe, anantarasamā matā.",
  "tika-vin10t2:875": "Sattamaṃ.",
  "tika-vin10t2:876": "2235.",
  "tika-vin10t2:877": " Nivāsanūpagaṃ vāpi, tathā pārupanūpagaṃ;",
  "tika-vin10t2:878": "Kappabindukataṃ kiñci, muñcitvā sahadhammike.",
  "tika-vin10t2:879": "2236.",
  "tika-vin10t2:880": " Pitaropi panaññassa, dadeyya yadi cīvaraṃ;",
  "tika-vin10t2:881": "Yassa kassaci tassāpi, pācitti pariyāputā.",
  "tika-vin10t2:882": "2237.",
  "tika-vin10t2:883": " Gaṇanāya vasenettha, cīvarānaṃ tu tā pana;",
  "tika-vin10t2:884": "Pācittiyo gaṇetabbā, bhikkhuno dukkaṭaṃ siyā.",
  "tika-vin10t2:885": "2238.",
  "tika-vin10t2:886": " Tāvakālikamaññesa-manāpatti dadāti ce;",
  "tika-vin10t2:887": "Sañcarittasamā vuttā, samuṭṭhānādayo nayā.",
  "tika-vin10t2:888": "Aṭṭhamaṃ.",
  "tika-vin10t2:889": "2239.",
  "tika-vin10t2:890": " Cīvarassa vibhaṅgaṃ yā, nisedhetvāna cīvare;",
  "tika-vin10t2:891": "Kālaṃ atikkameyyassā, dubbalāsāya dosatā.",
  "tika-vin10t2:892": "2240.",
  "tika-vin10t2:893": " Adubbale tu cīvare, sudubbalanti cetasā;",
  "tika-vin10t2:894": "Ubhosu kaṅkhitāya vā, avoca dukkaṭaṃ jino.",
  "tika-vin10t2:895": "2241.",
  "tika-vin10t2:896": " Ānisaṃsaṃ nidassetvā, nivāreti na dosatā;",
  "tika-vin10t2:897": "Adinnādānatulyāva, samuṭṭhānādayo matā.",
  "tika-vin10t2:898": "Navamaṃ.",
  "tika-vin10t2:899": "2242.",
  "tika-vin10t2:900": " Dhammikaṃ kathinuddhāraṃ, yā nivāreyya bhikkhunī;",
  "tika-vin10t2:901": "Tassā pācittiyāpatti, munindena pakāsitā.",
  "tika-vin10t2:902": "2243.",
  "tika-vin10t2:903": " Ānisaṃso mahā hoti, yassa atthāramūlako;",
  "tika-vin10t2:904": "Uddhāramūlako appo, na dātabbo panīdiso.",
  "tika-vin10t2:905": "2244.",
  "tika-vin10t2:906": " Ānisaṃso mahā hoti, yassa ubbhāramūlako;",
  "tika-vin10t2:907": "Atthāramūlako appo, dātabbo evarūpako.",
  "tika-vin10t2:908": "2245.",
  "tika-vin10t2:909": " Tathā samānisaṃsopi, saddhāpālanakāraṇā;",
  "tika-vin10t2:910": "Ānisaṃsaṃ nidassetvā, paṭisedheti vaṭṭati.",
  "tika-vin10t2:911": "2246.",
  "tika-vin10t2:912": " Sesaṃ pana asesena, sattamena samaṃ mataṃ;",
  "tika-vin10t2:913": "Samuṭṭhānādinā saddhiṃ, apubbaṃ natthi kiñcipi.",
  "tika-vin10t2:914": "Dasamaṃ.",
  "tika-vin10t2:915": "Naggavaggo tatiyo.",
  "tika-vin10t2:916": "2247.",
  "tika-vin10t2:917": " Ekāya tu nipannāya, aparā vā nipajjatu;",
  "tika-vin10t2:918": "Nipajjeyyuṃ saheva dve, dvinnaṃ pācittiyaṃ siyā.",
  "tika-vin10t2:919": "2248.",
  "tika-vin10t2:920": " Āpattibahukā ñeyyā, punappunaṃ nipajjane;",
  "tika-vin10t2:921": "Ekāya ca nipannāya, sace ekā nisīdati.",
  "tika-vin10t2:922": "2249.",
  "tika-vin10t2:923": " Ubho vāpi nisīdanti, samaṃ, ummattikāya vā;",
  "tika-vin10t2:924": "Anāpatti samuṭṭhānaṃ, eḷakena samaṃ mataṃ.",
  "tika-vin10t2:925": "Paṭhamaṃ.",
  "tika-vin10t2:926": "2250.",
  "tika-vin10t2:927": " Pāvārakaṭasārādiṃ, santharitvā panekakaṃ;",
  "tika-vin10t2:928": "Saṃhārimesu teneva, pārupitvā sace pana.",
  "tika-vin10t2:929": "2251.",
  "tika-vin10t2:930": " Nipajjanti saheva dve, tāsaṃ pācittiyaṃ siyā;",
  "tika-vin10t2:931": "Ekasmiṃ dukkaṭaṃ dvinnaṃ, vuttaṃ tu dvikadukkaṭaṃ.",
  "tika-vin10t2:932": "2252.",
  "tika-vin10t2:933": " Vavatthānaṃ nidassetvā, nipajjanti sace pana;",
  "tika-vin10t2:934": "Na dosummattikādīnaṃ, sesaṃ tulyaṃ panādinā.",
  "tika-vin10t2:935": "Dutiyaṃ.",
  "tika-vin10t2:936": "2253.",
  "tika-vin10t2:937": " Purato ca anāpucchā, yadi caṅkamanādayo;",
  "tika-vin10t2:938": "Kareyya pana pācitti, aññissāphāsukāraṇā.",
  "tika-vin10t2:939": "2254.",
  "tika-vin10t2:940": " Nivattanānaṃ gaṇanāya tassā;",
  "tika-vin10t2:941": "Pācittiyānaṃ gaṇanā ca ñeyyā;",
  "tika-vin10t2:942": "Payogatoyeva bhavanti dosā;",
  "tika-vin10t2:943": "Nipajjanaṭṭhānanisīdanānaṃ.",
  "tika-vin10t2:944": "2255.",
  "tika-vin10t2:945": " Uddesādīsu pācitti, padānaṃ gaṇanāvasā;",
  "tika-vin10t2:946": "Tikapācittiyaṃ vuttaṃ, sesāya tikadukkaṭaṃ.",
  "tika-vin10t2:947": "2256.",
  "tika-vin10t2:948": " Na ca aphāsukāmāya, āpucchā purato pana;",
  "tika-vin10t2:949": "Tassā caṅkamanādīni, anāpatti karontiyā.",
  "tika-vin10t2:950": "2257.",
  "tika-vin10t2:951": " Adinnādānatulyāva , samuṭṭhānādayo nayā;",
  "tika-vin10t2:952": "Kriyākriyamidaṃ pāpa- mānasaṃ dukkhavedanaṃ.",
  "tika-vin10t2:953": "Tatiyaṃ.",
  "tika-vin10t2:954": "2258.",
  "tika-vin10t2:955": " Sayaṃ anantarāyā yā, dukkhitaṃ sahajīviniṃ;",
  "tika-vin10t2:956": "Nupaṭṭhāpeyya caññāya, nupaṭṭheyya sayampi vā.",
  "tika-vin10t2:957": "2259.",
  "tika-vin10t2:958": " Dhure nikkhittamatteva, tassā pācittiyaṃ siyā;",
  "tika-vin10t2:959": "Antevāsiniyā vāpi, dukkaṭaṃ itarāya vā.",
  "tika-vin10t2:960": "2260.",
  "tika-vin10t2:961": " Anāpatti gilānāya, gavesitvālabhantiyā;",
  "tika-vin10t2:962": "Āpadummattikādīnaṃ, dhuranikkhepanodayaṃ.",
  "tika-vin10t2:963": "Catutthaṃ.",
  "tika-vin10t2:964": "2261.",
  "tika-vin10t2:965": " Sakaṃ puggalikaṃ datvā, sakavāṭaṃ upassayaṃ;",
  "tika-vin10t2:966": "Sayaṃ upassayā tamhā, nikkaḍḍhati sace pana.",
  "tika-vin10t2:967": "2262.",
  "tika-vin10t2:968": " Ekeneva payogena, dvārādīsu bahūnipi;",
  "tika-vin10t2:969": "Taṃ nikkaḍḍhantiyā tassā, ekaṃ pācittiyaṃ siyā.",
  "tika-vin10t2:970": "2263.",
  "tika-vin10t2:971": " Payogagaṇanāyettha, pācittigaṇanā matā;",
  "tika-vin10t2:972": "Āṇattiyampi eseva, nayo vutto mahesinā.",
  "tika-vin10t2:973": "2264.",
  "tika-vin10t2:974": " ‘‘Ettakāva imaṃ dvārā, nikkaḍḍhāhī’’ti bhāsati;",
  "tika-vin10t2:975": "Ekāyāṇattiyā dvāra-gaṇanāpattiyo siyuṃ.",
  "tika-vin10t2:976": "2265.",
  "tika-vin10t2:977": " Dukkaṭaṃ akavāṭamhā, sesāya tikadukkaṭaṃ;",
  "tika-vin10t2:978": "Ubhinnaṃ pana sabbattha, parikkhāresu dukkaṭaṃ.",
  "tika-vin10t2:979": "2266.",
  "tika-vin10t2:980": " Sesamettha asesena, samuṭṭhānādinā saha;",
  "tika-vin10t2:981": "Saṅghikā hi vihārasmā, nikkaḍḍhanasamaṃ mataṃ.",
  "tika-vin10t2:982": "Pañcamaṃ.",
  "tika-vin10t2:983": "2267.",
  "tika-vin10t2:984": " Chaṭṭhe panidha vattabbaṃ, apubbaṃ natthi kiñcipi;",
  "tika-vin10t2:985": "Sikkhāpadenariṭṭhassa, sadisova vinicchayo.",
  "tika-vin10t2:986": "Chaṭṭhaṃ.",
  "tika-vin10t2:987": "2268.",
  "tika-vin10t2:988": " Sāsaṅkasammate anto-raṭṭhe bhikkhuniyā pana;",
  "tika-vin10t2:989": "Carantiyā siyāpatti, vinā satthena cārikaṃ.",
  "tika-vin10t2:990": "2269.",
  "tika-vin10t2:991": " Gāmantarapavese ca, araññe addhayojane;",
  "tika-vin10t2:992": "Pācittiyanayo ñeyyo, bhikkhunā vinayaññunā.",
  "tika-vin10t2:993": "2270.",
  "tika-vin10t2:994": " Na doso saha satthena, khemaṭṭhānāpadāsu vā;",
  "tika-vin10t2:995": "Idaṃ eḷakalomena, samuṭṭhānādinā samaṃ.",
  "tika-vin10t2:996": "Sattamaṃ.",
  "tika-vin10t2:997": "2271.",
  "tika-vin10t2:998": " Aṭṭhame navame vāpi, anuttānaṃ na vijjati;",
  "tika-vin10t2:999": "Sattamena samānāni, samuṭṭhānādinā saha.",
  "tika-vin10t2:1000": "Aṭṭhamanavamāni.",
  "tika-vin10t2:1001": "2272.",
  "tika-vin10t2:1002": " Pācitti dhuranikkhepe, ‘‘na gamissāmyaha’’nti ca;",
  "tika-vin10t2:1003": "Katvā ca dhuranikkhepaṃ, pacchā gacchantiyā tathā.",
  "tika-vin10t2:1004": "2273.",
  "tika-vin10t2:1005": " Yojanāni pavāretvā, pañca gantumpi vaṭṭati;",
  "tika-vin10t2:1006": "Chasu vattabbamevatthi, kinnu nāmidha taṃ siyā.",
  "tika-vin10t2:1007": "2274.",
  "tika-vin10t2:1008": " Tīṇi gantvā ca teneva, paccāgantuṃ na vaṭṭati;",
  "tika-vin10t2:1009": "Aññena pana maggena, pacchāgacchati vaṭṭati.",
  "tika-vin10t2:1010": "2275.",
  "tika-vin10t2:1011": " Anāpattantarāyasmiṃ, tassā dasavidhe sati;",
  "tika-vin10t2:1012": "Āpadāsu gilānāya, alābhe dutiyāya vā.",
  "tika-vin10t2:1013": "2276.",
  "tika-vin10t2:1014": " Rājacoramanussaggi-toyavāḷasarīsapā;",
  "tika-vin10t2:1015": "Manussajīvitabrahma-cariyassantarāyikā.",
  "tika-vin10t2:1016": "2277.",
  "tika-vin10t2:1017": " Samuṭṭhānādinā tulyaṃ, paṭhamantimavatthunā;",
  "tika-vin10t2:1018": "Ayameva viseso hi, akriyaṃ dukkhavedanaṃ.",
  "tika-vin10t2:1019": "Dasamaṃ.",
  "tika-vin10t2:1020": "Tuvaṭṭavaggo catuttho.",
  "tika-vin10t2:1021": "2278.",
  "tika-vin10t2:1022": " Rājāgāraṃ cittāgāraṃ, ārāmaṃ kīḷuyyānaṃ vā;",
  "tika-vin10t2:1023": "Kīḷāvāpiṃ nānākāraṃ, daṭṭhuṃ gacchantinaṃ tāni.",
  "tika-vin10t2:1024": "2279.",
  "tika-vin10t2:1025": " Niddiṭṭhaṃ muninā tāsaṃ, dukkaṭaṃ tu pade pade;",
  "tika-vin10t2:1026": "Padaṃ anuddharitvāva, sace passanti pañcapi.",
  "tika-vin10t2:1027": "2280.",
  "tika-vin10t2:1028": " Ekāyeva panāpatti, pācitti paridīpitā;",
  "tika-vin10t2:1029": "Gantvā passanti ce taṃ taṃ, pāṭekkāpattiyo siyuṃ.",
  "tika-vin10t2:1030": "2281.",
  "tika-vin10t2:1031": " Payogabahutāyāpi, pācittibahutā siyā;",
  "tika-vin10t2:1032": "Bhikkhussa pana sabbattha, hoti āpatti dukkaṭaṃ.",
  "tika-vin10t2:1033": "2282.",
  "tika-vin10t2:1034": " Avaseso anāpatti-kathāmaggavinicchayo;",
  "tika-vin10t2:1035": "Naccadassanatulyova, samuṭṭhānādinā saha.",
  "tika-vin10t2:1036": "Paṭhamaṃ.",
  "tika-vin10t2:1037": "2283.",
  "tika-vin10t2:1038": " Āsandiṃ vā pallaṅkaṃ vā, māṇanātītaṃ vāḷūpetaṃ;",
  "tika-vin10t2:1039": "Sevantīnaṃ yāsaṃ tāsaṃ, pācittāpattiṃ satthāha.",
  "tika-vin10t2:1040": "2284.",
  "tika-vin10t2:1041": " Nisīdanassāpi nipajjanassa;",
  "tika-vin10t2:1042": "Payogabāhullavasena hoti;",
  "tika-vin10t2:1043": "Iccevamaccantayasena vuttā;",
  "tika-vin10t2:1044": "Pācittiyānaṃ gaṇanā panevaṃ.",
  "tika-vin10t2:1045": "2285.",
  "tika-vin10t2:1046": " Pāde āsandiyā chetvā, bhitvā pallaṅkavāḷake;",
  "tika-vin10t2:1047": "Anāpatti samuṭṭhāna-manantarasamaṃ mataṃ.",
  "tika-vin10t2:1048": "Dutiyaṃ.",
  "tika-vin10t2:1049": "2286.",
  "tika-vin10t2:1050": " Channaṃ aññataraṃ suttaṃ, yadi kantati bhikkhunī;",
  "tika-vin10t2:1051": "Yattakaṃ añchitaṃ hatthā, tasmiṃ takkamhi veṭhite.",
  "tika-vin10t2:1052": "2287.",
  "tika-vin10t2:1053": " Ekā pācitti niddiṭṭhā, suttakantanato pana;",
  "tika-vin10t2:1054": "Sabbapubbapayogesu, dukkaṭaṃ hatthavārato.",
  "tika-vin10t2:1055": "2288.",
  "tika-vin10t2:1056": " Na doso kantitaṃ suttaṃ, puna kantantiyā pana;",
  "tika-vin10t2:1057": "Idaṃ eḷakalomena, samuṭṭhānādinā samaṃ.",
  "tika-vin10t2:1058": "Tatiyaṃ.",
  "tika-vin10t2:1059": "2289.",
  "tika-vin10t2:1060": " Koṭṭanaṃ taṇḍulānaṃ tu, ādiṃ katvāna dukkaṭaṃ;",
  "tika-vin10t2:1061": "Sabbapubbapayogesu, veyyāvaccaṃ karontiyā.",
  "tika-vin10t2:1062": "2290.",
  "tika-vin10t2:1063": " Bhājanāni gaṇetvāva, pācitti yāguādisu;",
  "tika-vin10t2:1064": "Khajjakādīsu rūpānaṃ, gaṇanāya hi dīpaye.",
  "tika-vin10t2:1065": "2291.",
  "tika-vin10t2:1066": " Sace mātāpitūnampi, āgatānaṃ panattano;",
  "tika-vin10t2:1067": "Kiñci kammaṃ akāretvā, kiñci kātuṃ na vaṭṭati.",
  "tika-vin10t2:1068": "2292.",
  "tika-vin10t2:1069": " Saṅghassa yāgupāne vā, saṅghabhattepi vā tathā;",
  "tika-vin10t2:1070": "Cetiyassa ca pūjāya, veyyāvaccakarassa vā.",
  "tika-vin10t2:1071": "2293.",
  "tika-vin10t2:1072": " Attano ca anāpatti, tathā ummattikāya vā;",
  "tika-vin10t2:1073": "Samuṭṭhānādayo sabbe, tatiyena samā matā.",
  "tika-vin10t2:1074": "Catutthaṃ.",
  "tika-vin10t2:1075": "2294.",
  "tika-vin10t2:1076": " Pācitti dhuranikkhepe, yathā cīvarasibbane;",
  "tika-vin10t2:1077": "Tathā idha panekāhaṃ, parihāro na labbhati.",
  "tika-vin10t2:1078": "2295.",
  "tika-vin10t2:1079": " Sesaṃ vuttanayeneva, tattha cīvarasibbane;",
  "tika-vin10t2:1080": "Samuṭṭhānādinā saddhiṃ, veditabbaṃ vibhāvinā;",
  "tika-vin10t2:1081": "Pañcamaṃ.",
  "tika-vin10t2:1082": "2296.",
  "tika-vin10t2:1083": " Kāyena kāyabaddhena, tathā nissaggiyena vā;",
  "tika-vin10t2:1084": "Gihīnaṃ pana yaṃ kiñci, dantaponodakaṃ vinā.",
  "tika-vin10t2:1085": "2297.",
  "tika-vin10t2:1086": " Ajjhoharaṇiyaṃ aññaṃ, aññesaṃ tu dadāti yā;",
  "tika-vin10t2:1087": "Hoti pācittiyaṃ tassā, ṭhapetvā sahadhammike.",
  "tika-vin10t2:1088": "2298.",
  "tika-vin10t2:1089": " Dantakaṭṭhodake vuttaṃ, dukkaṭaṃ muninā idha;",
  "tika-vin10t2:1090": "Yā na deti ca dāpeti, nikkhamitvāpi dentiyā.",
  "tika-vin10t2:1091": "2299.",
  "tika-vin10t2:1092": " Deti bāhiralepaṃ vā, na dosummattikāya vā;",
  "tika-vin10t2:1093": "Samuṭṭhānādayo sabbe, tatiyena samā matā.",
  "tika-vin10t2:1094": "Chaṭṭhaṃ.",
  "tika-vin10t2:1095": "2300.",
  "tika-vin10t2:1096": " Adatvā paribhuñjeyya, yā cāvasathacīvaraṃ;",
  "tika-vin10t2:1097": "Divase tu catutthe taṃ, dhovitvā puna cīvaraṃ.",
  "tika-vin10t2:1098": "2301.",
  "tika-vin10t2:1099": " Sāmaṇerāya vā anta-maso utuniyā sace;",
  "tika-vin10t2:1100": "Tassā pācittiyaṃ vuttaṃ, tikapācittiyaṃ siyā.",
  "tika-vin10t2:1101": "2302.",
  "tika-vin10t2:1102": " Tassā nissajjite tasmiṃ, vuttaṃ tu dvikadukkaṭaṃ;",
  "tika-vin10t2:1103": "Utunīnaṃ abhāve tu, aññāsaṃ puna pariyaye.",
  "tika-vin10t2:1104": "2303.",
  "tika-vin10t2:1105": " Acchinnacīvarādīna-manāpattāpadāsupi;",
  "tika-vin10t2:1106": "Samuṭṭhānādayo sabbe, kathinena samā matā.",
  "tika-vin10t2:1107": "Sattamaṃ.",
  "tika-vin10t2:1108": "2304.",
  "tika-vin10t2:1109": " Adatvā rakkhaṇatthāya, vihāraṃ sakavāṭakaṃ;",
  "tika-vin10t2:1110": "Hoti pācittiyaṃ tassā, cārikaṃ pakkamantiyā.",
  "tika-vin10t2:1111": "2305.",
  "tika-vin10t2:1112": " Attano gāmato aññaṃ, gāmaṃ gacchantiyā pana;",
  "tika-vin10t2:1113": "Parikkhittavihārassa, parikkhepampi vā tathā.",
  "tika-vin10t2:1114": "2306.",
  "tika-vin10t2:1115": " Itarassupacāraṃ vā, paṭhamena padena taṃ;",
  "tika-vin10t2:1116": "Dukkaṭaṃ samatikkante, pācitti dutiyena tu.",
  "tika-vin10t2:1117": "2307.",
  "tika-vin10t2:1118": " Akavāṭabandhanasmiṃ, dukkaṭaṃ paridīpitaṃ;",
  "tika-vin10t2:1119": "Antarāye anāpatti, jaggikaṃ alabhantiyā.",
  "tika-vin10t2:1120": "2308.",
  "tika-vin10t2:1121": " Āpadāsu gilānāya, tathā ummattikāya vā;",
  "tika-vin10t2:1122": "Samuṭṭhānādayo sabbe, kathinena samā matā.",
  "tika-vin10t2:1123": "Aṭṭhamaṃ.",
  "tika-vin10t2:1124": "2309.",
  "tika-vin10t2:1125": " Hatthiassarathādīhi, saṃyuttaṃ sippameva vā;",
  "tika-vin10t2:1126": "Parūpaghātakaṃ mantā-gadayogappabhedakaṃ.",
  "tika-vin10t2:1127": "2310.",
  "tika-vin10t2:1128": " Pariyāpuṇeyya ce kiñci, yassa kassaci santike;",
  "tika-vin10t2:1129": "Hoti pācittiyaṃ tassā, padādīnaṃ vasenidha.",
  "tika-vin10t2:1130": "2311.",
  "tika-vin10t2:1131": " Lekhe pana anāpatti, dhāraṇāya ca guttiyā;",
  "tika-vin10t2:1132": "Parittesu ca sabbesu, tathā ummattikāya vā.",
  "tika-vin10t2:1133": "Navamaṃ.",
  "tika-vin10t2:1134": "2312.",
  "tika-vin10t2:1135": " Dasame natthi vattabbaṃ, navamena samaṃ idaṃ;",
  "tika-vin10t2:1136": "Samuṭṭhānādayo dvinnaṃ, padasodhammasādisā.",
  "tika-vin10t2:1137": "Dasamaṃ.",
  "tika-vin10t2:1138": "Cittāgāravaggo pañcamo.",
  "tika-vin10t2:1139": "2313.",
  "tika-vin10t2:1140": " Sabhikkhukaṃ panārāmaṃ, jānitvā pavisantiyā;",
  "tika-vin10t2:1141": "Anāpucchāva yaṃ kiñci, pācitti pariyāputā.",
  "tika-vin10t2:1142": "2314.",
  "tika-vin10t2:1143": " Sace antamaso rukkha-mūlassapi ca bhikkhunī;",
  "tika-vin10t2:1144": "Anāpucchā parikkhepaṃ, atikkāmeti yā pana.",
  "tika-vin10t2:1145": "2315.",
  "tika-vin10t2:1146": " Upacārokkame vāpi, aparikkhittakassa tu;",
  "tika-vin10t2:1147": "Dukkaṭaṃ paṭhame pāde, pācitti dutiye siyā.",
  "tika-vin10t2:1148": "2316.",
  "tika-vin10t2:1149": " Abhikkhuke sabhikkhūti, saññāya panubhosupi;",
  "tika-vin10t2:1150": "Jātakaṅkhāya vā tassā, hoti āpatti dukkaṭaṃ.",
  "tika-vin10t2:1151": "2317.",
  "tika-vin10t2:1152": " Paṭhamaṃ pavisantīnaṃ, tāsaṃ sīsānulokikā;",
  "tika-vin10t2:1153": "Tā sannipatitā yattha, tāsaṃ gacchati santikaṃ.",
  "tika-vin10t2:1154": "2318.",
  "tika-vin10t2:1155": " Santaṃ bhikkhuṃ panāpucchā, maggo vārāmamajjhato;",
  "tika-vin10t2:1156": "Tena gacchantiyā vāpi, āpadāsu visantiyā.",
  "tika-vin10t2:1157": "2319.",
  "tika-vin10t2:1158": " Tathā ummattikādīna-manāpatti pakāsitā;",
  "tika-vin10t2:1159": "Dhuranikkhepatulyāva, samuṭṭhānādayo nayā.",
  "tika-vin10t2:1160": "Paṭhamaṃ.",
  "tika-vin10t2:1161": "2320.",
  "tika-vin10t2:1162": " Akkoseyya ca yā bhikkhuṃ, paribhāseyya vā pana;",
  "tika-vin10t2:1163": "Tikapācittiyaṃ tassā, sese ca tikadukkaṭaṃ.",
  "tika-vin10t2:1164": "2321.",
  "tika-vin10t2:1165": " Purakkhatvā vadantīna-;",
  "tika-vin10t2:1166": "Matthadhammānusāsaniṃ;",
  "tika-vin10t2:1167": "Na dosomasavādena;",
  "tika-vin10t2:1168": "Tulyo sesanayo mato.",
  "tika-vin10t2:1169": "Dutiyaṃ.",
  "tika-vin10t2:1170": "2322.",
  "tika-vin10t2:1171": " Yā saṅghaṃ paribhāseyya, tassā pācittiyaṃ siyā;",
  "tika-vin10t2:1172": "Ekaṃ sambahulā vāpi, tatheva itarāya vā.",
  "tika-vin10t2:1173": "2323.",
  "tika-vin10t2:1174": " Paribhāsantiyā tassā, dukkaṭaṃ paridīpitaṃ;",
  "tika-vin10t2:1175": "Sesaṃ anantareneva, samuṭṭhānādinā samaṃ.",
  "tika-vin10t2:1176": "Tatiyaṃ.",
  "tika-vin10t2:1177": "2324.",
  "tika-vin10t2:1178": " Nimantitāpi vā sace, pavāritāpi vā pana;",
  "tika-vin10t2:1179": "Nimantanapavāraṇā, ubhopi vuttalakkhaṇā.",
  "tika-vin10t2:1180": "2325.",
  "tika-vin10t2:1181": " Purebhattaṃ tu yāguñca, ṭhapetvā kālikattayaṃ;",
  "tika-vin10t2:1182": "Yā cajjhoharaṇatthāya, yaṃ kiñci pana āmisaṃ.",
  "tika-vin10t2:1183": "2326.",
  "tika-vin10t2:1184": " Paṭiggaṇhāti ce tassā, gahaṇe dukkaṭaṃ siyā;",
  "tika-vin10t2:1185": "Ajjhohāravasenettha, pācitti paridīpitā.",
  "tika-vin10t2:1186": "2327.",
  "tika-vin10t2:1187": " Kālikāni ca tīṇeva, āhāratthāya gaṇhati;",
  "tika-vin10t2:1188": "Gahaṇe dukkaṭaṃ vuttaṃ, tathā ajjhoharantiyā.",
  "tika-vin10t2:1189": "2328.",
  "tika-vin10t2:1190": " Nimantitā yā pana appavāritā;",
  "tika-vin10t2:1191": "Sacepi yāguṃ pivatīdha vaṭṭati;",
  "tika-vin10t2:1192": "Tathā kathetvā puna sāmikassa vā;",
  "tika-vin10t2:1193": "Sacepi sā bhuñjati aññabhojanaṃ.",
  "tika-vin10t2:1194": "2329.",
  "tika-vin10t2:1195": " Kālikāni ca tīṇeva, paccaye sati bhuñjati;",
  "tika-vin10t2:1196": "Tathā ummattikādīnaṃ, anāpatti pakāsitā.",
  "tika-vin10t2:1197": "2330.",
  "tika-vin10t2:1198": " Samuṭṭhānamidaṃ tulyaṃ, addhānena kriyākriyaṃ;",
  "tika-vin10t2:1199": "Nimantitā anāpucchā, sāmiṃ bhuñjati ce pana.",
  "tika-vin10t2:1200": "2331.",
  "tika-vin10t2:1201": " Kappiyaṃ pana kāretvā, akāretvāpi vā yadi;",
  "tika-vin10t2:1202": "Paribhuñjati yā tassā, pācitti kriyato siyā.",
  "tika-vin10t2:1203": "Catutthaṃ.",
  "tika-vin10t2:1204": "2332.",
  "tika-vin10t2:1205": " Bhikkhunīnaṃ avaṇṇaṃ vā, pācitti kulasantike;",
  "tika-vin10t2:1206": "Kulassāvaṇṇanaṃ vāpi, bhikkhunīnaṃ vadantiyā.",
  "tika-vin10t2:1207": "2333.",
  "tika-vin10t2:1208": " Santaṃ bhāsantiyā dosaṃ, na dosummattikāya vā;",
  "tika-vin10t2:1209": "Omasavādatulyāva, samuṭṭhānādayo nayā.",
  "tika-vin10t2:1210": "Pañcamaṃ.",
  "tika-vin10t2:1211": "2334.",
  "tika-vin10t2:1212": " Addhayojanato ore, bhikkhu ovādadāyako;",
  "tika-vin10t2:1213": "Na vasati sace maggo, akhemo vā sace siyā.",
  "tika-vin10t2:1214": "2335.",
  "tika-vin10t2:1215": " Ayaṃ abhikkhuko nāma, āvāso pana tattha hi;",
  "tika-vin10t2:1216": "Upagacchantiyā vassaṃ, āpatti aruṇuggame.",
  "tika-vin10t2:1217": "2336.",
  "tika-vin10t2:1218": " Pakkantā pakkhasaṅkantā, vibbhantā vā matāpi vā;",
  "tika-vin10t2:1219": "Vassaṃ upagatā bhikkhū, anāpattāpadāsupi.",
  "tika-vin10t2:1220": "2337.",
  "tika-vin10t2:1221": " Seso ñeyyo kathāmaggo;",
  "tika-vin10t2:1222": "Bhikkhunovādako pana;",
  "tika-vin10t2:1223": "Idaṃ eḷakalomena;",
  "tika-vin10t2:1224": "Samuṭṭhānādinā samaṃ.",
  "tika-vin10t2:1225": "Chaṭṭhaṃ.",
  "tika-vin10t2:1226": "2338.",
  "tika-vin10t2:1227": " Yā bhikkhunubhatosaṅghe, vassaṃvuṭṭhā tato puna;",
  "tika-vin10t2:1228": "‘‘Nāhaṃ pavāressāmī’’ti, sā nikkhipati ce dhuraṃ.",
  "tika-vin10t2:1229": "2339.",
  "tika-vin10t2:1230": " Dhure nikkhittamattasmiṃ, tassā pācittiyaṃ siyā;",
  "tika-vin10t2:1231": "Sati vā antarāyasmiṃ, gilānāyāpadāsupi.",
  "tika-vin10t2:1232": "2340.",
  "tika-vin10t2:1233": " Pariyesitvāpi vā bhikkhuṃ, na doso alabhantiyā;",
  "tika-vin10t2:1234": "Idaṃ tu dhuranikkhepa-samuṭṭhānamudīritaṃ.",
  "tika-vin10t2:1235": "Sattamaṃ.",
  "tika-vin10t2:1236": "2341.",
  "tika-vin10t2:1237": " ‘‘Ovādādīnamatthāya, na gacchissāmyaha’’nti hi;",
  "tika-vin10t2:1238": "Dhure nikkhittamattasmiṃ, pācitti paridīpaye.",
  "tika-vin10t2:1239": "2342.",
  "tika-vin10t2:1240": " Sadisaṃ tu samuṭṭhānaṃ, paṭhamantimavatthunā;",
  "tika-vin10t2:1241": "Akriyaṃ lokavajjañca, kāyikaṃ dukkhavedanaṃ.",
  "tika-vin10t2:1242": "Aṭṭhamaṃ.",
  "tika-vin10t2:1243": "2343.",
  "tika-vin10t2:1244": " ‘‘Na yācissāmi ovādaṃ, na pucchissāmuposathaṃ’’;",
  "tika-vin10t2:1245": "Iccevaṃ pana nikkhitte, dhure pācittiyaṃ siyā.",
  "tika-vin10t2:1246": "2344.",
  "tika-vin10t2:1247": " Sati vā antarāyasmiṃ, gilānāyāpadāsu vā;",
  "tika-vin10t2:1248": "Na doso pariyesitvā, dutiyaṃ alabhantiyā.",
  "tika-vin10t2:1249": "2345.",
  "tika-vin10t2:1250": " Aṭṭhamepi anāpatti, evameva pakāsitā;",
  "tika-vin10t2:1251": "Idaṃ tu dhuranikkhepa-samuṭṭhānamudīritaṃ.",
  "tika-vin10t2:1252": "Navamaṃ.",
  "tika-vin10t2:1253": "2346.",
  "tika-vin10t2:1254": " Pasākhe pana sañjātaṃ, gaṇḍaṃ rucitameva vā;",
  "tika-vin10t2:1255": "Anāpucchāva saṅghaṃ vā, gaṇaṃ ekena ekikā.",
  "tika-vin10t2:1256": "2347.",
  "tika-vin10t2:1257": " ‘‘Bhinda phālehi dhovā’’ti, sabbānevāṇāpentiyā;",
  "tika-vin10t2:1258": "Katesu dukkaṭāniccha, tassā pācittiyo cha ca.",
  "tika-vin10t2:1259": "2348.",
  "tika-vin10t2:1260": " ‘‘Yamettha atthi kātabbaṃ, taṃ sabbaṃ tvaṃ karohi’’ti;",
  "tika-vin10t2:1261": "Āṇāpeti sace evaṃ, so ca sabbaṃ karoti ce.",
  "tika-vin10t2:1262": "2349.",
  "tika-vin10t2:1263": " Ekāya pana vācāya, dukkaṭāni panaccha ca;",
  "tika-vin10t2:1264": "Tassā pācittiyacchakkaṃ, dvādasāpattiyo siyuṃ.",
  "tika-vin10t2:1265": "2350.",
  "tika-vin10t2:1266": " Bhedanādīsu ekaṃ sā, āṇāpeti sace pana;",
  "tika-vin10t2:1267": "So karoti ca sabbāni, ekaṃ pācittiyaṃ siyā.",
  "tika-vin10t2:1268": "2351.",
  "tika-vin10t2:1269": " Āpucchitvāpi vā viññuṃ, gahetvā dutiyampi vā;",
  "tika-vin10t2:1270": "Bhedanādīni sabbāni, kārāpeti sace pana.",
  "tika-vin10t2:1271": "2352.",
  "tika-vin10t2:1272": " Tassā ummattikādīna-manāpatti pakāsitā;",
  "tika-vin10t2:1273": "Samuṭṭhānādayo sabbe, kathinena samā matā.",
  "tika-vin10t2:1274": "Dasamaṃ.",
  "tika-vin10t2:1275": "Ārāmavaggo chaṭṭho.",
  "tika-vin10t2:1276": "2353.",
  "tika-vin10t2:1277": " Gaṇaṃpariyesanādismiṃ, gabbhiniṃ vuṭṭhapentiyā;",
  "tika-vin10t2:1278": "Ñattiyā kammavācāhi, upajjhāyāya dukkaṭaṃ.",
  "tika-vin10t2:1279": "2354.",
  "tika-vin10t2:1280": " Kammavācāya osāne, pācitti pariyāputā;",
  "tika-vin10t2:1281": "Tathā gabbhinisaññāya, na ca gabbhiniyā pana.",
  "tika-vin10t2:1282": "2355.",
  "tika-vin10t2:1283": " Ubho sañjātakaṅkhāya, hoti āpatti dukkaṭaṃ;",
  "tika-vin10t2:1284": "Tathācariniyā tassā, gaṇassāpi ca dīpitaṃ.",
  "tika-vin10t2:1285": "2356.",
  "tika-vin10t2:1286": " Dvīsvagabbhinisaññāya, na dosummattikāya vā;",
  "tika-vin10t2:1287": "Adinnādānatulyāva, samuṭṭhānādayo nayā.",
  "tika-vin10t2:1288": "Paṭhamaṃ.",
  "tika-vin10t2:1289": "2357.",
  "tika-vin10t2:1290": " Dutiye natthi vattabbaṃ, paṭhamena samaṃ mataṃ;",
  "tika-vin10t2:1291": "Samuṭṭhānādinā saddhiṃ, natthi kāci visesatā.",
  "tika-vin10t2:1292": "Dutiyaṃ.",
  "tika-vin10t2:1293": "2358.",
  "tika-vin10t2:1294": " Chasvasikkhitasikkhaṃ tu, sikkhamānañhi bhikkhunī;",
  "tika-vin10t2:1295": "Dve vassāni siyāpatti, vuṭṭhāpeyya sace pana.",
  "tika-vin10t2:1296": "2359.",
  "tika-vin10t2:1297": " Tikapācittiyaṃ vuttaṃ, dhammakamme tu satthunā;",
  "tika-vin10t2:1298": "Adhamme pana kammasmiṃ, dīpitaṃ tikadukkaṭaṃ.",
  "tika-vin10t2:1299": "2360.",
  "tika-vin10t2:1300": " Chasu sikkhitasikkhaṃ yā, dve vassāni akhaṇḍato;",
  "tika-vin10t2:1301": "Vuṭṭhāpeti anāpatti, tathā ummattikāya vā.",
  "tika-vin10t2:1302": "2361.",
  "tika-vin10t2:1303": " Imā hi cha ca sikkhāyo, saṭṭhivassāpi ce pana;",
  "tika-vin10t2:1304": "Pabbajjāya padātabbā, adatvā na ca kāraye.",
  "tika-vin10t2:1305": "Tatiyaṃ.",
  "tika-vin10t2:1306": "2362.",
  "tika-vin10t2:1307": " Catutthe natthi vattabbaṃ, idha saṅghena sammataṃ;",
  "tika-vin10t2:1308": "Sikkhamānamanāpatti, hoti taṃ vuṭṭhapentiyā.",
  "tika-vin10t2:1309": "2363.",
  "tika-vin10t2:1310": " Adinnā paṭhamaṃ hoti, sace vuṭṭhānasammuti;",
  "tika-vin10t2:1311": "Tatthāpi ca padātabbā, upasampadamāḷake.",
  "tika-vin10t2:1312": "2364.",
  "tika-vin10t2:1313": " Tatiyañca catutthañca, samuṭṭhānādinā pana;",
  "tika-vin10t2:1314": "Paṭhamena samaṃ ñeyyaṃ, catutthaṃ tu kriyākriyaṃ.",
  "tika-vin10t2:1315": "Catutthaṃ.",
  "tika-vin10t2:1316": "2365.",
  "tika-vin10t2:1317": " Ūnadvādasavassaṃ tu, kañci gihigataṃ pana;",
  "tika-vin10t2:1318": "Paripuṇṇāti saññāya, na doso vuṭṭhapentiyā.",
  "tika-vin10t2:1319": "2366.",
  "tika-vin10t2:1320": " Hoti vānupasampannā, upasampāditāpi sā;",
  "tika-vin10t2:1321": "Asesena ca sesaṃ tu, paṭhamena samaṃ mataṃ.",
  "tika-vin10t2:1322": "Pañcamaṃ.",
  "tika-vin10t2:1323": "2367.",
  "tika-vin10t2:1324": " Chaṭṭhaṃ tu tatiye vutta-nayeneva vibhāvaye;",
  "tika-vin10t2:1325": "Sattamampi tathā sabbaṃ, catutthena samaṃ mataṃ.",
  "tika-vin10t2:1326": "Chaṭṭhasattamāni.",
  "tika-vin10t2:1327": "2368.",
  "tika-vin10t2:1328": " Yaṃ tuvaṭṭakavaggasmiṃ, dukkhitaṃ sahajīviniṃ;",
  "tika-vin10t2:1329": "Vuttaṃ tena samaṃ ñeyyaṃ, aṭṭhamaṃ na visesatā.",
  "tika-vin10t2:1330": "Aṭṭhamaṃ.",
  "tika-vin10t2:1331": "2369.",
  "tika-vin10t2:1332": " Dve vassāni ca yā kāci, vuṭṭhāpitapavattiniṃ;",
  "tika-vin10t2:1333": "Nānubandheyya ce tassā, pācitti pariyāputā.",
  "tika-vin10t2:1334": "2370.",
  "tika-vin10t2:1335": " ‘‘Dve vassāni ahaṃ nānu-bandhissāmī’’ti ce pana;",
  "tika-vin10t2:1336": "Dhure nikkhittamattasmiṃ, tassā pācittiyaṃ siyā.",
  "tika-vin10t2:1337": "2371.",
  "tika-vin10t2:1338": " Tañca bālamalajjiṃ vā, gilānāyāpadāsu vā;",
  "tika-vin10t2:1339": "Nānubandhantiyā tassā, na dosummattikāya vā.",
  "tika-vin10t2:1340": "2372.",
  "tika-vin10t2:1341": " Samuṭṭhānādayo tulyā, paṭhamantimavatthunā;",
  "tika-vin10t2:1342": "Idaṃ panākriyaṃ vuttaṃ, vedanā dukkhavedanā.",
  "tika-vin10t2:1343": "Navamaṃ.",
  "tika-vin10t2:1344": "2373.",
  "tika-vin10t2:1345": " Vuṭṭhāpetvā tu yā kāci, bhikkhunī sahajīviniṃ;",
  "tika-vin10t2:1346": "Taṃ gahetvā na gaccheyya, na caññaṃ āṇāpeyya ce.",
  "tika-vin10t2:1347": "2374.",
  "tika-vin10t2:1348": " Dhure nikkhittamattasmiṃ, tassā pācittiyaṃ siyā;",
  "tika-vin10t2:1349": "Sati vā antarāyasmiṃ, dutiyaṃ alabhantiyā.",
  "tika-vin10t2:1350": "2375.",
  "tika-vin10t2:1351": " Āpadāsu gilānāya, tathā ummattikāya vā;",
  "tika-vin10t2:1352": "Na doso dhuranikkhepa-samuṭṭhānamidaṃ pana.",
  "tika-vin10t2:1353": "Dasamaṃ.",
  "tika-vin10t2:1354": "Gabbhinivaggo sattamo.",
  "tika-vin10t2:1355": "2376.",
  "tika-vin10t2:1356": " Kumāribhūtavaggassa, paṭhamādīni tīṇipi;",
  "tika-vin10t2:1357": "Gihigatehi tīheva, sadisānīti niddise.",
  "tika-vin10t2:1358": "2377.",
  "tika-vin10t2:1359": " Yā mahūpapadā dve tu, sikkhamānā panādito;",
  "tika-vin10t2:1360": "‘‘Gatā vīsativassā’’ti, viññātabbā vibhāvinā.",
  "tika-vin10t2:1361": "2378.",
  "tika-vin10t2:1362": " Sace gihigatā honti, na ca vā purisaṃ gatā;",
  "tika-vin10t2:1363": "‘‘Sikkhamānā’’ti vattabbā, tā hi sammutiādisu.",
  "tika-vin10t2:1364": "2379.",
  "tika-vin10t2:1365": " Na tā ‘‘kumāribhūtā’’ti, tathā ‘‘gihigatā’’ti vā;",
  "tika-vin10t2:1366": "Vattabbā panubhopetā, evaṃ vattuṃ na vaṭṭati.",
  "tika-vin10t2:1367": "2380.",
  "tika-vin10t2:1368": " Sammutiṃ dasavassāya, datvā dvādasavassikā;",
  "tika-vin10t2:1369": "Kattabbā upasampannā, sesāsupi ayaṃ nayo.",
  "tika-vin10t2:1370": "2381.",
  "tika-vin10t2:1371": " Yā aṭṭhārasavassā tu, tato paṭṭhāya sā pana;",
  "tika-vin10t2:1372": "Vuttā ‘‘kumāribhūtā’’ti, tathā ‘‘gihigatā’’tipi.",
  "tika-vin10t2:1373": "2382.",
  "tika-vin10t2:1374": " Vuttā ‘‘kumāribhūtā’’ti, sāmaṇerī hi yā pana;",
  "tika-vin10t2:1375": "‘‘Kumāribhūtā’’ icceva, vattabbā na panaññathā.",
  "tika-vin10t2:1376": "2383.",
  "tika-vin10t2:1377": " Etā tu pana tissopi, sikkhāsammutidānato;",
  "tika-vin10t2:1378": "‘‘Sikkhamānā’’ti vattumpi, vaṭṭateva na saṃsayo.",
  "tika-vin10t2:1379": "Tatiyaṃ.",
  "tika-vin10t2:1380": "2384.",
  "tika-vin10t2:1381": " Ūnadvādasavassāva, vuṭṭhāpeti sace paraṃ;",
  "tika-vin10t2:1382": "Hutvā sayamupajjhāyā, sikkhamānaṃ tu bhikkhunī.",
  "tika-vin10t2:1383": "2385.",
  "tika-vin10t2:1384": " Pubbe vuttanayeneva, dukkaṭānamanantaraṃ;",
  "tika-vin10t2:1385": "Kammavācānamosāne, tassā pācitti dīpitā.",
  "tika-vin10t2:1386": "Catutthaṃ.",
  "tika-vin10t2:1387": "2386.",
  "tika-vin10t2:1388": " Pañcame natthi vattabbaṃ, catutthaṃ pañcamampi ca;",
  "tika-vin10t2:1389": "Ubhayaṃ tisamuṭṭhānaṃ, pañcamaṃ tu kriyākriyaṃ.",
  "tika-vin10t2:1390": "Pañcamaṃ.",
  "tika-vin10t2:1391": "2387.",
  "tika-vin10t2:1392": " Saṅghenupaparikkhitvā, ‘‘alaṃ tāvā’’ti vāritā;",
  "tika-vin10t2:1393": "Upasampāditenettha, pacchā khīyati dosatā.",
  "tika-vin10t2:1394": "2388.",
  "tika-vin10t2:1395": " Ujjhāyati sace chanda-dosādīhi karontiyā;",
  "tika-vin10t2:1396": "Na doso tisamuṭṭhānaṃ, sacittaṃ dukkhavedanaṃ.",
  "tika-vin10t2:1397": "Chaṭṭhaṃ.",
  "tika-vin10t2:1398": "2389.",
  "tika-vin10t2:1399": " Laddhe ca cīvare pacchā, asante antarāyike;",
  "tika-vin10t2:1400": "‘‘Vuṭṭhāpessāmi nāha’’nti, dhuranikkhepane pana.",
  "tika-vin10t2:1401": "2390.",
  "tika-vin10t2:1402": " Hoti pācittiyaṃ tassā, gilānāyāpadāsupi;",
  "tika-vin10t2:1403": "Na doso pariyesitvā, parisaṃ alabhantiyā.",
  "tika-vin10t2:1404": "2391.",
  "tika-vin10t2:1405": " Idañhi dhuranikkhepa-samuṭṭhānaṃ sacittakaṃ;",
  "tika-vin10t2:1406": "Akriyaṃ lokavajjañca, hotidaṃ dukkhavedanaṃ.",
  "tika-vin10t2:1407": "Sattamaṃ.",
  "tika-vin10t2:1408": "2392.",
  "tika-vin10t2:1409": " Aṭṭhamaṃ sattameneva, sadisaṃ pana sabbathā;",
  "tika-vin10t2:1410": "Navamepi ca vattabbaṃ, natthi uttānamevidaṃ.",
  "tika-vin10t2:1411": "2393.",
  "tika-vin10t2:1412": " Natthājānantiyā doso, tathā ummattikāya vā;",
  "tika-vin10t2:1413": "Adinnādānatulyāva, samuṭṭhānādayo nayā.",
  "tika-vin10t2:1414": "Aṭṭhamanavamāni.",
  "tika-vin10t2:1415": "2394.",
  "tika-vin10t2:1416": " Mātarā pitarā vātha, nānuññātaṃ tu sāminā;",
  "tika-vin10t2:1417": "Tassā pācittiyāpatti, taṃ vuṭṭhāpentiyā siyā.",
  "tika-vin10t2:1418": "2395.",
  "tika-vin10t2:1419": " Upasampadakālasmiṃ, tathā pabbājanakkhaṇe;",
  "tika-vin10t2:1420": "Dvikkhattuṃ pucchitabbaṃ tu, bhikkhunīhi, na bhikkhunā.",
  "tika-vin10t2:1421": "2396.",
  "tika-vin10t2:1422": " Anāpatti na jānāti, mātuādīnamatthitaṃ;",
  "tika-vin10t2:1423": "Idaṃ catusamuṭṭhānaṃ, vācato kāyavācato.",
  "tika-vin10t2:1424": "2397.",
  "tika-vin10t2:1425": " Vācāmānasato ceva, kāyavācāditopi ca;",
  "tika-vin10t2:1426": "Kriyākriyamacittañca, ticittañca tivedanaṃ.",
  "tika-vin10t2:1427": "Dasamaṃ.",
  "tika-vin10t2:1428": "2398.",
  "tika-vin10t2:1429": " Yā pārivāsikenettha, chandadānena bhikkhunī;",
  "tika-vin10t2:1430": "Vuṭṭhāpeti sace sikkha-mānaṃ pācittiyaṃ siyā.",
  "tika-vin10t2:1431": "2399.",
  "tika-vin10t2:1432": " Avuṭṭhitāyanāpatti, parisāyāvihāya vā;",
  "tika-vin10t2:1433": "Chandaṃ tu tisamuṭṭhānaṃ, ticittañca tivedanaṃ.",
  "tika-vin10t2:1434": "Ekādasamaṃ.",
  "tika-vin10t2:1435": "2400.",
  "tika-vin10t2:1436": " Dvādase terase vāpi, vattabbaṃ natthi kiñcipi;",
  "tika-vin10t2:1437": "Samuṭṭhānādayo sabbe, anantarasamā matā.",
  "tika-vin10t2:1438": "Dvādasamaterasamāni.",
  "tika-vin10t2:1439": "Kumārībhūtavaggo aṭṭhamo.",
  "tika-vin10t2:1440": "2401.",
  "tika-vin10t2:1441": " Samaṇī agilānā yā, dhāreyya chattupāhanaṃ;",
  "tika-vin10t2:1442": "Tassā pācittiyāpatti, hotīti pariyāputā.",
  "tika-vin10t2:1443": "2402.",
  "tika-vin10t2:1444": " Sace ekapayogena, maggassa gamane pana;",
  "tika-vin10t2:1445": "Divasampi ca dhāreti, ekaṃ pācittiyaṃ siyā.",
  "tika-vin10t2:1446": "2403.",
  "tika-vin10t2:1447": " Kaddamādīni passitvā, omuñcitvā upāhanā;",
  "tika-vin10t2:1448": "Chattameva ca dhārentī, yadi gacchati dukkaṭaṃ.",
  "tika-vin10t2:1449": "2404.",
  "tika-vin10t2:1450": " Sace upāhanāruḷhā, disvā gacchādikaṃ pana;",
  "tika-vin10t2:1451": "Taṃ chattamapanāmetvā, dukkaṭaṃ hoti gacchati.",
  "tika-vin10t2:1452": "2405.",
  "tika-vin10t2:1453": " Chattampi apanāmetvā, omuñcitvā upāhanā;",
  "tika-vin10t2:1454": "Puna dhārentiyā tassā, hoti pācittiyaṃ pana.",
  "tika-vin10t2:1455": "2406.",
  "tika-vin10t2:1456": " Payogagaṇanāyeva , pācittigaṇanā siyā;",
  "tika-vin10t2:1457": "Tikapācittiyaṃ vuttaṃ, tatheva dvikadukkaṭaṃ.",
  "tika-vin10t2:1458": "2407.",
  "tika-vin10t2:1459": " Ārāme upacāre vā, doso natthāpadāsupi;",
  "tika-vin10t2:1460": "Idaṃ eḷakalomena, samuṭṭhānādinā samaṃ.",
  "tika-vin10t2:1461": "Paṭhamaṃ.",
  "tika-vin10t2:1462": "2408.",
  "tika-vin10t2:1463": " Hoti bhikkhuniyā yānā, orohitvā punappunaṃ;",
  "tika-vin10t2:1464": "Abhirūhantiyāpatti, payogagaṇanāvasā.",
  "tika-vin10t2:1465": "2409.",
  "tika-vin10t2:1466": " Āpadāsu anāpatti, tathā ummattikāya vā;",
  "tika-vin10t2:1467": "Sesaṃ anantareneva, samuṭṭhānādinā samaṃ.",
  "tika-vin10t2:1468": "Dutiyaṃ.",
  "tika-vin10t2:1469": "2410.",
  "tika-vin10t2:1470": " Yā ca dhāreyya saṅghāṇiṃ, yaṃ kiñcipi kaṭūpiyaṃ;",
  "tika-vin10t2:1471": "Tassā pācittiyāpatti, hotīti pariyāputā.",
  "tika-vin10t2:1472": "2411.",
  "tika-vin10t2:1473": " Dhārentiyā panetthāpi, omuñcitvā punappunaṃ;",
  "tika-vin10t2:1474": "Payogagaṇanāyeva, tassā pācittiyo siyuṃ.",
  "tika-vin10t2:1475": "2412.",
  "tika-vin10t2:1476": " Ābādhapaccayā yā tu, dhāreti kaṭisuttakaṃ;",
  "tika-vin10t2:1477": "Tathā ummattikādīna-manāpatti pakāsitā.",
  "tika-vin10t2:1478": "2413.",
  "tika-vin10t2:1479": " Sesaṃ tu paṭhameneva, sadisanti pakāsitaṃ;",
  "tika-vin10t2:1480": "Idha cākusalaṃ cittaṃ, lokavajjaṃ visesatā.",
  "tika-vin10t2:1481": "Tatiyaṃ.",
  "tika-vin10t2:1482": "2414.",
  "tika-vin10t2:1483": " Dhāreti pana yaṃ kiñci, sace sīsūpagādisu;",
  "tika-vin10t2:1484": "Tassā tassa ca vatthussa, gaṇanāpattiyo siyuṃ.",
  "tika-vin10t2:1485": "2415.",
  "tika-vin10t2:1486": " Ābādhapaccayā doso, kiñci dhārentiyā na ca;",
  "tika-vin10t2:1487": "Sesaṃ anantareneva, sadisaṃ paridīpitaṃ.",
  "tika-vin10t2:1488": "Catutthaṃ.",
  "tika-vin10t2:1489": "2416.",
  "tika-vin10t2:1490": " Yena kenaci gandhena, savaṇṇāvaṇṇakena ca;",
  "tika-vin10t2:1491": "Nhāsantiyā panāpatti, nhānosāne pakāsitā.",
  "tika-vin10t2:1492": "2417.",
  "tika-vin10t2:1493": " Gandhayojanato sabba-payoge dukkaṭaṃ siyā;",
  "tika-vin10t2:1494": "Ābādhapaccayā doso, natthi ummattikāya vā.",
  "tika-vin10t2:1495": "2418.",
  "tika-vin10t2:1496": " Sesaṃ tu tatiyeneva, sadisaṃ sabbathā mataṃ;",
  "tika-vin10t2:1497": "Chaṭṭhampi tatiyeneva, sadisanti pakāsitaṃ.",
  "tika-vin10t2:1498": "Pañcamachaṭṭhāni.",
  "tika-vin10t2:1499": "2419.",
  "tika-vin10t2:1500": " Ubbaṭṭāpeyya caññāya, sambāhāpeyya vā tathā;",
  "tika-vin10t2:1501": "Hoti bhikkhuniyāpatti, sace bhikkhuniyā pana.",
  "tika-vin10t2:1502": "2420.",
  "tika-vin10t2:1503": " Ettha hatthamamocetvā, ekā ubbaṭṭane siyā;",
  "tika-vin10t2:1504": "Mocetvā pana mocetvā, payogagaṇanā siyā.",
  "tika-vin10t2:1505": "2421.",
  "tika-vin10t2:1506": " Sambāhanepi eseva, nayo ñeyyo vibhāvinā;",
  "tika-vin10t2:1507": "Āpadāsu gilānāya, anāpatti pakāsitā.",
  "tika-vin10t2:1508": "2422.",
  "tika-vin10t2:1509": " Sesaṃ tu tatiyeneva, samuṭṭhānādinā samaṃ;",
  "tika-vin10t2:1510": "Sattamena samānāva, aṭṭhamādīni tīṇipi.",
  "tika-vin10t2:1511": "Sattamaṭṭhamanavamadasamāni.",
  "tika-vin10t2:1512": "2423.",
  "tika-vin10t2:1513": " Yā antoupacārasmiṃ, bhikkhussa purato pana;",
  "tika-vin10t2:1514": "Anāpucchā nisīdeyya, chamāyapi na vaṭṭati.",
  "tika-vin10t2:1515": "2424.",
  "tika-vin10t2:1516": " Tikapācittiyaṃ vuttaṃ, pucchite dukkaṭadvayaṃ;",
  "tika-vin10t2:1517": "Āpadāsu gilānāya, na dosummattikāya vā.",
  "tika-vin10t2:1518": "2425.",
  "tika-vin10t2:1519": " Idaṃ pana samuṭṭhānaṃ, kathinena samaṃ mataṃ;",
  "tika-vin10t2:1520": "Kriyākriyamacittañca, ticittañca tivedanaṃ.",
  "tika-vin10t2:1521": "Ekādasamaṃ.",
  "tika-vin10t2:1522": "2426.",
  "tika-vin10t2:1523": " Anokāsakataṃ bhikkhuṃ, pañhaṃ puccheyya dosatā;",
  "tika-vin10t2:1524": "Vinaye ca katokāsaṃ, suttaṃ pucchantiyāpi ca.",
  "tika-vin10t2:1525": "2427.",
  "tika-vin10t2:1526": " Kāretvā pana okāsaṃ, anodissāpi pucchati;",
  "tika-vin10t2:1527": "Na doso padasodhamma-samuṭṭhānamidaṃ pana.",
  "tika-vin10t2:1528": "Dvādasamaṃ.",
  "tika-vin10t2:1529": "2428.",
  "tika-vin10t2:1530": " Saṃkaccikaṃ vinā gāmaṃ, padasā pavisantiyā;",
  "tika-vin10t2:1531": "Parikkhittassa gāmassa, parikkhepokkame pana.",
  "tika-vin10t2:1532": "2429.",
  "tika-vin10t2:1533": " Dukkaṭaṃ paṭhame pāde, pācitti dutiye siyā;",
  "tika-vin10t2:1534": "Upacārokkamepettha, eseva ca nayo mato.",
  "tika-vin10t2:1535": "2430.",
  "tika-vin10t2:1536": " Yassā saṃkaccikaṃ naṭṭhaṃ, acchinnaṃ vāpi kenaci;",
  "tika-vin10t2:1537": "Anāpatti siyā tassā, gilānāyāpadāsupi.",
  "tika-vin10t2:1538": "2431.",
  "tika-vin10t2:1539": " Idameḷakalomena, samuṭṭhānādinā samaṃ;",
  "tika-vin10t2:1540": "Sesaṃ vuttanayeneva, viññātabbaṃ vibhāvinā.",
  "tika-vin10t2:1541": "Terasamaṃ.",
  "tika-vin10t2:1542": "Chattupāhanavaggo navamo.",
  "tika-vin10t2:1543": "Iti vinayavinicchaye pācittiyakathā niṭṭhitā.",
  "tika-vin10t2:1544": "Pāṭidesanīyakathā",
  "tika-vin10t2:1545": "2432.",
  "tika-vin10t2:1546": " Agilānā sace sappiṃ, laddhaṃ viññattiyā sayaṃ;",
  "tika-vin10t2:1547": "‘‘Bhuñjissāmī’’ti gahaṇe, dukkaṭaṃ paridīpitaṃ.",
  "tika-vin10t2:1548": "2433.",
  "tika-vin10t2:1549": " Ajjhohāravaseneva, pāṭidesaniyaṃ siyā;",
  "tika-vin10t2:1550": "Tipāṭidesanīyaṃ tu, gilānāya dvidukkaṭaṃ.",
  "tika-vin10t2:1551": "2434.",
  "tika-vin10t2:1552": " Gilānā viññāpetvāna, pacchā sevantiyāpi ca;",
  "tika-vin10t2:1553": "Gilānāyāvasesaṃ vā, viññattaṃ ñātakādito.",
  "tika-vin10t2:1554": "2435.",
  "tika-vin10t2:1555": " Aññassatthāya vā atta-dhanenummattikāya vā;",
  "tika-vin10t2:1556": "Anāpatti samuṭṭhānaṃ, addhānasadisaṃ mataṃ.",
  "tika-vin10t2:1557": "Paṭhamaṃ.",
  "tika-vin10t2:1558": "2436.",
  "tika-vin10t2:1559": " Ayameva ca sesesu, dutiyādīsu nicchayo;",
  "tika-vin10t2:1560": "Samuṭṭhānādinā saddhiṃ, natthi kāci visesatā.",
  "tika-vin10t2:1561": "2437.",
  "tika-vin10t2:1562": " Anāgatesu sabbesu, sappiādīsu pāḷiyaṃ;",
  "tika-vin10t2:1563": "Bhuñjantiyā tu viññatvā, aṭṭhasupi ca dukkaṭaṃ.",
  "tika-vin10t2:1564": "Iti vinayavinicchaye",
  "tika-vin10t2:1565": "Pāṭidesanīyakathā niṭṭhitā.",
  "tika-vin10t2:1566": "2438.",
  "tika-vin10t2:1567": " Sekhiyā pana ye dhammā, uddiṭṭhā pañcasattati;",
  "tika-vin10t2:1568": "Tesaṃ mahāvibhaṅge tu, vutto atthavinicchayo.",
  "tika-vin10t2:1569": "Iti vinayavinicchaye",
  "tika-vin10t2:1570": "Sikkhākaraṇīyakathā niṭṭhitā.",
  "tika-vin10t2:1571": "2439.",
  "tika-vin10t2:1572": " Ubhatopātimokkhānaṃ ;",
  "tika-vin10t2:1573": "Savibhaṅgānameva yo;",
  "tika-vin10t2:1574": "Attho aṭṭhakathāsāro;",
  "tika-vin10t2:1575": "So ca vutto visesato.",
  "tika-vin10t2:1576": "2440.",
  "tika-vin10t2:1577": " Tañca sabbaṃ samādāya, vinayassa vinicchayo;",
  "tika-vin10t2:1578": "Bhikkhūnaṃ bhikkhunīnañca, hitatthāya kato mayā.",
  "tika-vin10t2:1579": "2441.",
  "tika-vin10t2:1580": " Imaṃ paṭibhānajantu no jantuno;",
  "tika-vin10t2:1581": "Suṇanti vinaye hi te ye hite;",
  "tika-vin10t2:1582": "Janassa sumatāyane tāyane;",
  "tika-vin10t2:1583": "Bhavanti pakataññuno taññuno.",
  "tika-vin10t2:1584": "2442.",
  "tika-vin10t2:1585": " Bahusāranaye vinaye parame;",
  "tika-vin10t2:1586": "Abhipatthayatā hi visāradataṃ;",
  "tika-vin10t2:1587": "Paramā pana buddhimatā mahatī;",
  "tika-vin10t2:1588": "Karaṇīyatamā yatinādaratā.",
  "tika-vin10t2:1589": "2443.",
  "tika-vin10t2:1590": " Avagacchati yo pana bhikkhu imaṃ;",
  "tika-vin10t2:1591": "Vinayassa vinicchayamatthayutaṃ;",
  "tika-vin10t2:1592": "Amaraṃ ajaraṃ arajaṃ arujaṃ;",
  "tika-vin10t2:1593": "Adhigacchati santipadaṃ pana so.",
  "tika-vin10t2:1594": "Iti vinayavinicchaye",
  "tika-vin10t2:1595": "Bhikkhunīvibhaṅgakathā niṭṭhitā.",
  "tika-vin10t2:1596": "Khandhakakathā"
}