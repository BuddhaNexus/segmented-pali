{
  "tika-vin10t2:0": "Bhikkhunīvibhaṅgo",
  "tika-vin10t2:1": "1964.",
  "tika-vin10t2:2": " Bhikkhunīnaṁ hitatthāya, vibhaṅgaṁ yaṁ jinobravi;",
  "tika-vin10t2:3": "Tasmiṁ api samāsena, kiñcimattaṁ bhaṇāmahaṁ.",
  "tika-vin10t2:4": "Pārājikakathā",
  "tika-vin10t2:5": "1965.",
  "tika-vin10t2:6": " Chandaso methunaṁ dhammaṁ, paṭiseveyya yā pana;",
  "tika-vin10t2:7": "Hoti pārājikā nāma, samaṇī sā pavuccati.",
  "tika-vin10t2:8": "1966.",
  "tika-vin10t2:9": " Manussapurisādīnaṁ, navannaṁ yassa kassaci;",
  "tika-vin10t2:10": "Sajīvassāpyajīvassa, santhataṁ vā asanthataṁ.",
  "tika-vin10t2:11": "1967.",
  "tika-vin10t2:12": " Attano tividhe magge, yebhuyyakkhāyitādikaṁ;",
  "tika-vin10t2:13": "Aṅgajātaṁ pavesentī, allokāse parājitā.",
  "tika-vin10t2:14": "1968.",
  "tika-vin10t2:15": " Ito paramavatvāva, sādhāraṇavinicchayaṁ;",
  "tika-vin10t2:16": "Asādhāraṇamevāhaṁ, bhaṇissāmi samāsato.",
  "tika-vin10t2:17": "1969.",
  "tika-vin10t2:18": " Adhakkhakaṁ sarīrakaṁ, yadubbhajāṇumaṇḍalaṁ;",
  "tika-vin10t2:19": "Sarīrakena ce tena, phuseyya bhikkhunī pana.",
  "tika-vin10t2:20": "1970.",
  "tika-vin10t2:21": " Avassutassāvassutā, manussapuggalassa yā;",
  "tika-vin10t2:22": "Sarīramassa tena vā, phuṭṭhā pārājikā siyā.",
  "tika-vin10t2:23": "1971.",
  "tika-vin10t2:24": " Kapparassa panuddhampi, gahitaṁ ubbhajāṇunā;",
  "tika-vin10t2:25": "Yathāvuttappakārena, kāyenānena attano.",
  "tika-vin10t2:26": "1972.",
  "tika-vin10t2:27": " Purisassa tathā kāya- paṭibaddhaṁ phusantiyā;",
  "tika-vin10t2:28": "Tathā yathāparicchinna- kāyabaddhena attano.",
  "tika-vin10t2:29": "1973.",
  "tika-vin10t2:30": " Avasesena vā tassa, kāyaṁ kāyena attano;",
  "tika-vin10t2:31": "Hoti thullaccayaṁ tassā, payoge purisassa ca.",
  "tika-vin10t2:32": "1974.",
  "tika-vin10t2:33": " Yakkhapetatiracchāna- paṇḍakānaṁ adhakkhakaṁ;",
  "tika-vin10t2:34": "Ubbhajāṇuṁ tathevassā, ubhatovassave sati.",
  "tika-vin10t2:35": "1975.",
  "tika-vin10t2:36": " Ekatovassave cāpi, thullaccayamudīritaṁ;",
  "tika-vin10t2:37": "Avasese ca sabbattha, hoti āpatti dukkaṭaṁ.",
  "tika-vin10t2:38": "1976.",
  "tika-vin10t2:39": " Ubbhakkhakamadhojāṇu-maṇḍalaṁ pana yaṁ idha;",
  "tika-vin10t2:40": "Kapparassa ca heṭṭhāpi, gataṁ ettheva saṅgahaṁ.",
  "tika-vin10t2:41": "1977.",
  "tika-vin10t2:42": " Kelāyati sace bhikkhu, saddhiṁ bhikkhuniyā pana;",
  "tika-vin10t2:43": "Ubhinnaṁ kāyasaṁsagga-rāge sati hi bhikkhuno.",
  "tika-vin10t2:44": "1978.",
  "tika-vin10t2:45": " Hoti saṅghādisesova, nāso bhikkhuniyā siyā;",
  "tika-vin10t2:46": "Kāyasaṁsaggarāgo ca, sace bhikkhuniyā siyā.",
  "tika-vin10t2:47": "1979.",
  "tika-vin10t2:48": " Bhikkhuno methuno rāgo, gehapemampi vā bhave;",
  "tika-vin10t2:49": "Tassā thullaccayaṁ vuttaṁ, bhikkhuno hoti dukkaṭaṁ.",
  "tika-vin10t2:50": "1980.",
  "tika-vin10t2:51": " Ubhinnaṁ methune rāge, gehapemepi vā sati;",
  "tika-vin10t2:52": "Avisesena niddiṭṭhaṁ, ubhinnaṁ dukkaṭaṁ pana.",
  "tika-vin10t2:53": "1981.",
  "tika-vin10t2:54": " Yassa yattha manosuddhaṁ, tassa tattha na dosatā;",
  "tika-vin10t2:55": "Ubhinnampi anāpatti, ubhinnaṁ cittasuddhiyā.",
  "tika-vin10t2:56": "1982.",
  "tika-vin10t2:57": " Kāyasaṁsaggarāgena, bhinditvā paṭhamaṁ pana;",
  "tika-vin10t2:58": "Pacchā dūseti ce neva, hoti bhikkhunidūsako.",
  "tika-vin10t2:59": "1983.",
  "tika-vin10t2:60": " Atha bhikkhuniyā phuṭṭho, sādiyantova cetasā;",
  "tika-vin10t2:61": "Niccalo hoti ce bhikkhu, na hotāpatti bhikkhuno.",
  "tika-vin10t2:62": "1984.",
  "tika-vin10t2:63": " Bhikkhunī bhikkhunā phuṭṭhā, sace hotipi niccalā;",
  "tika-vin10t2:64": "Adhivāseti samphassaṁ, tassā pārājikaṁ siyā.",
  "tika-vin10t2:65": "1985.",
  "tika-vin10t2:66": " Tathā thullaccayaṁ khette, dukkaṭañca viniddise;",
  "tika-vin10t2:67": "Vuttattā ‘‘kāyasaṁsaggaṁ, sādiyeyyā’’ti satthunā.",
  "tika-vin10t2:68": "1986.",
  "tika-vin10t2:69": " Tassā kriyasamuṭṭhānaṁ, evaṁ sati na dissati;",
  "tika-vin10t2:70": "Idaṁ tabbahuleneva, nayena paridīpitaṁ.",
  "tika-vin10t2:71": "1987.",
  "tika-vin10t2:72": " Anāpatti asañcicca, ajānitvāmasantiyā;",
  "tika-vin10t2:73": "Sati āmasane tassā, phassaṁ vāsādiyantiyā.",
  "tika-vin10t2:74": "1988.",
  "tika-vin10t2:75": " Vedanaṭṭāya vā khitta-cittāyummattikāya vā;",
  "tika-vin10t2:76": "Samuṭṭhānādayo tulyā, paṭhamantimavatthunā.",
  "tika-vin10t2:77": "Ubbhajāṇumaṇḍalakathā.",
  "tika-vin10t2:78": "1989.",
  "tika-vin10t2:79": " Pārājikattaṁ jānanti, saliṅge tu ṭhitāya hi;",
  "tika-vin10t2:80": "‘‘Na kassaci parassāhaṁ, ārocessāmi dāni’’ti.",
  "tika-vin10t2:81": "1990.",
  "tika-vin10t2:82": " Dhure nikkhittamattasmiṁ, sā ca pārājikā siyā;",
  "tika-vin10t2:83": "Ayaṁ vajjapaṭicchādi- nāmikā pana nāmato.",
  "tika-vin10t2:84": "1991.",
  "tika-vin10t2:85": " Sesaṁ sappāṇavaggasmiṁ, duṭṭhullena samaṁ naye;",
  "tika-vin10t2:86": "Viseso tatra pācitti, idha pārājikaṁ siyā.",
  "tika-vin10t2:87": "Vajjapaṭicchādikathā.",
  "tika-vin10t2:88": "1992.",
  "tika-vin10t2:89": " Saṅghenukkhittako bhikkhu, ṭhito ukkhepane pana;",
  "tika-vin10t2:90": "Yaṁdiṭṭhiko ca so tassā, diṭṭhiyā gahaṇena taṁ.",
  "tika-vin10t2:91": "1993.",
  "tika-vin10t2:92": " Anuvatteyya yā bhikkhuṁ, bhikkhunī sā visumpi ca;",
  "tika-vin10t2:93": "Saṅghamajjhepi aññāhi, vuccamānā tatheva ca.",
  "tika-vin10t2:94": "1994.",
  "tika-vin10t2:95": " Acajantīva taṁ vatthuṁ, gahetvā yadi tiṭṭhati;",
  "tika-vin10t2:96": "Tassa kammassa osāne, ukkhittassānuvattikā.",
  "tika-vin10t2:97": "1995.",
  "tika-vin10t2:98": " Hoti pārājikāpannā, hotāsākiyadhītarā;",
  "tika-vin10t2:99": "Puna appaṭisandheyā, dvidhā bhinnā silā viya.",
  "tika-vin10t2:100": "1996.",
  "tika-vin10t2:101": " Adhamme pana kammasmiṁ, niddiṭṭhaṁ tikadukkaṭaṁ;",
  "tika-vin10t2:102": "Samuṭṭhānādayo sabbe, vuttā samanubhāsane.",
  "tika-vin10t2:103": "Ukkhittānuvattikakathā.",
  "tika-vin10t2:104": "1997.",
  "tika-vin10t2:105": " Apārājikakhettassa , gahaṇaṁ yassa kassaci;",
  "tika-vin10t2:106": "Aṅgassa pana taṁ hattha-ggahaṇanti pavuccati.",
  "tika-vin10t2:107": "1998.",
  "tika-vin10t2:108": " Pārutassa nivatthassa, gahaṇaṁ yassa kassaci;",
  "tika-vin10t2:109": "Etaṁ saṅghāṭiyā kaṇṇa-ggahaṇanti pavuccati.",
  "tika-vin10t2:110": "1999.",
  "tika-vin10t2:111": " Kāyasaṁsaggasaṅkhāta-asaddhammassa kāraṇā;",
  "tika-vin10t2:112": "Bhikkhunī hatthapāsasmiṁ, tiṭṭheyya purisassa vā.",
  "tika-vin10t2:113": "2000.",
  "tika-vin10t2:114": " Sallapeyya tathā tattha, ṭhatvā tu purisena vā;",
  "tika-vin10t2:115": "Saṅketaṁ vāpi gaccheyya, iccheyyā gamanassa vā.",
  "tika-vin10t2:116": "2001.",
  "tika-vin10t2:117": " Tadatthāya paṭicchanna-ṭṭhānañca paviseyya vā;",
  "tika-vin10t2:118": "Upasaṁhareyya kāyaṁ vā, hatthapāse ṭhitā pana.",
  "tika-vin10t2:119": "2002.",
  "tika-vin10t2:120": " Ayamassamaṇī hoti, vinaṭṭhā aṭṭhavatthukā;",
  "tika-vin10t2:121": "Abhabbā punaruḷhāya, chinno tālova matthake.",
  "tika-vin10t2:122": "2003.",
  "tika-vin10t2:123": " Anulomena vā vatthuṁ, paṭilomena vā cutā;",
  "tika-vin10t2:124": "Aṭṭhamaṁ paripūrentī, tathekantarikāya vā.",
  "tika-vin10t2:125": "2004.",
  "tika-vin10t2:126": " Athādito panekaṁ vā, dve vā tīṇipi satta vā;",
  "tika-vin10t2:127": "Satakkhattumpi pūrentī, neva pārājikā siyā.",
  "tika-vin10t2:128": "2005.",
  "tika-vin10t2:129": " Āpattiyo panāpannā, desetvā tāhi muccati;",
  "tika-vin10t2:130": "Dhuranikkhepanaṁ katvā, desitā gaṇanūpikā.",
  "tika-vin10t2:131": "2006.",
  "tika-vin10t2:132": " Na hotāpattiyā aṅgaṁ, saussāhāya desitā;",
  "tika-vin10t2:133": "Desanāgaṇanaṁ neti, desitāpi adesitā.",
  "tika-vin10t2:134": "2007.",
  "tika-vin10t2:135": " Anāpatti asañcicca, ajānitvā karontiyā;",
  "tika-vin10t2:136": "Samuṭṭhānādayo sabbe, anantarasamā matā.",
  "tika-vin10t2:137": "2008.",
  "tika-vin10t2:138": " ‘‘Asaddhammo’’ti nāmettha, kāyasaṁsagganāmako;",
  "tika-vin10t2:139": "Ayamuddisito attho, sabbaaṭṭhakathāsupi.",
  "tika-vin10t2:140": "2009.",
  "tika-vin10t2:141": " Viññū paṭibalo kāya-saṁsaggaṁ paṭipajjituṁ;",
  "tika-vin10t2:142": "Kāyasaṁsaggabhāve tu, sādhakaṁ vacanaṁ idaṁ.",
  "tika-vin10t2:143": "Aṭṭhavatthukakathā.",
  "tika-vin10t2:144": "2010.",
  "tika-vin10t2:145": " Avassutā paṭicchādī, ukkhittā aṭṭhavatthukā;",
  "tika-vin10t2:146": "Asādhāraṇapaññattā, catassova mahesinā.",
  "tika-vin10t2:147": "Pārājikakathā niṭṭhitā.",
  "tika-vin10t2:148": "Saṅghādisesakathā",
  "tika-vin10t2:149": "2011.",
  "tika-vin10t2:150": " Yā pana bhikkhunī ussayavādā;",
  "tika-vin10t2:151": "Aṭṭakarī mukharī vihareyya;",
  "tika-vin10t2:152": "Yena kenaci narenidha saddhiṁ;",
  "tika-vin10t2:153": "Sā garukaṁ kira dosamupeti.",
  "tika-vin10t2:154": "2012.",
  "tika-vin10t2:155": " Sakkhiṁ vāpi sahāyaṁ vā, pariyesati dukkaṭaṁ;",
  "tika-vin10t2:156": "Pade pade tathā aṭṭaṁ, kātuṁ gacchantiyāpi ca.",
  "tika-vin10t2:157": "2013.",
  "tika-vin10t2:158": " Āroceti sace pubbaṁ, bhikkhunī attano kathaṁ;",
  "tika-vin10t2:159": "Disvā vohārikaṁ tassā, hoti āpatti dukkaṭaṁ.",
  "tika-vin10t2:160": "2014.",
  "tika-vin10t2:161": " Āroceti sace pacchā, itaro attano kathaṁ;",
  "tika-vin10t2:162": "Hoti bhikkhuniyā tassā, thullaccayamanantaraṁ.",
  "tika-vin10t2:163": "2015.",
  "tika-vin10t2:164": " Ārocetitaro pubbaṁ, sace so attano kathaṁ;",
  "tika-vin10t2:165": "Pacchā bhikkhunī ce pubba-sadisova vinicchayo.",
  "tika-vin10t2:166": "2016.",
  "tika-vin10t2:167": " ‘‘Ārocehī’’ti vuttā ce, ‘‘kathaṁ tava mamāpi ca’’;",
  "tika-vin10t2:168": "Ārocetu yathākāmaṁ, paṭhame dukkaṭaṁ siyā.",
  "tika-vin10t2:169": "2017.",
  "tika-vin10t2:170": " Dutiyārocane tassā, thullaccayamudīritaṁ;",
  "tika-vin10t2:171": "Upāsakena vuttepi, ayameva vinicchayo.",
  "tika-vin10t2:172": "2018.",
  "tika-vin10t2:173": " Ārocitakathaṁ sutvā, ubhinnampi yathā tathā;",
  "tika-vin10t2:174": "Vinicchaye kate tehi, aṭṭe pana ca niṭṭhite.",
  "tika-vin10t2:175": "2019.",
  "tika-vin10t2:176": " Aṭṭassa pariyosāne, jaye bhikkhuniyā pana;",
  "tika-vin10t2:177": "Parājayepi vā tassā, hoti saṅghādisesatā.",
  "tika-vin10t2:178": "2020.",
  "tika-vin10t2:179": " Dūtaṁ vāpi pahiṇitvā, āgantvāna sayampi vā;",
  "tika-vin10t2:180": "Paccatthikamanussehi, ākaḍḍhīyati yā pana.",
  "tika-vin10t2:181": "2021.",
  "tika-vin10t2:182": " Ārāme pana aññehi, anācāraṁ kataṁ sace;",
  "tika-vin10t2:183": "Anodissa paraṁ kiñci, rakkhaṁ yācati tattha yā.",
  "tika-vin10t2:184": "2022.",
  "tika-vin10t2:185": " Yāya kiñci avuttāva, dhammaṭṭhā sayameva tu;",
  "tika-vin10t2:186": "Sutvā taṁ aññato aṭṭaṁ, niṭṭhāpenti sace pana.",
  "tika-vin10t2:187": "2023.",
  "tika-vin10t2:188": " Tassā, ummattikādīna-manāpatti pakāsitā;",
  "tika-vin10t2:189": "Kathinena samuṭṭhānaṁ, tulyaṁ sakiriyaṁ idaṁ.",
  "tika-vin10t2:190": "Aṭṭakārikathā.",
  "tika-vin10t2:191": "2024.",
  "tika-vin10t2:192": " Jānantī bhikkhunī coriṁ, vajjhaṁ viditameva yā;",
  "tika-vin10t2:193": "Saṅghaṁ anapaloketvā, rājānaṁ gaṇameva vā.",
  "tika-vin10t2:194": "2025.",
  "tika-vin10t2:195": " Vuṭṭhāpeyya vinā kappaṁ, corivuṭṭhāpanaṁ pana;",
  "tika-vin10t2:196": "Saṅghādisesamāpatti-māpannā nāma hoti sā.",
  "tika-vin10t2:197": "2026.",
  "tika-vin10t2:198": " Pañcamāsagghanaṁ yāya, haritaṁ parasantakaṁ;",
  "tika-vin10t2:199": "Atirekagghanaṁ vāpi, ayaṁ ‘‘corī’’ti vuccati.",
  "tika-vin10t2:200": "2027.",
  "tika-vin10t2:201": " Bhikkhunīsu panaññāsu, titthiyesupi vā tathā;",
  "tika-vin10t2:202": "Yā pabbajitapubbā sā, ayaṁ ‘‘kappā’’ti vuccati.",
  "tika-vin10t2:203": "2028.",
  "tika-vin10t2:204": " Vuṭṭhāpeti ca yā coriṁ, ṭhapetvā kappamevidaṁ;",
  "tika-vin10t2:205": "Sace ācariniṁ pattaṁ, cīvaraṁ pariyesati.",
  "tika-vin10t2:206": "2029.",
  "tika-vin10t2:207": " Sammannati ca sīmaṁ vā, tassā āpatti dukkaṭaṁ;",
  "tika-vin10t2:208": "Ñattiyā dukkaṭaṁ dvīhi, kammavācāhi ca dvayaṁ.",
  "tika-vin10t2:209": "2030.",
  "tika-vin10t2:210": " Thullaccayassa, kammante, garukaṁ niddise budho;",
  "tika-vin10t2:211": "Gaṇo ācarinī ceva, na ca muccati dukkaṭaṁ.",
  "tika-vin10t2:212": "2031.",
  "tika-vin10t2:213": " Anāpatti ajānantī, vuṭṭhāpeti, tatheva ca;",
  "tika-vin10t2:214": "Kappaṁ vā apaloketvā, tassā ummattikāya vā.",
  "tika-vin10t2:215": "2032.",
  "tika-vin10t2:216": " Corivuṭṭhāpanaṁ nāma, jāyate vācacittato;",
  "tika-vin10t2:217": "Kāyavācādito ceva, sacittañca kriyākriyaṁ.",
  "tika-vin10t2:218": "Corivuṭṭhāpanakathā.",
  "tika-vin10t2:219": "2033.",
  "tika-vin10t2:220": " Gāmantaraṁ nadīpāraṁ, gaccheyyekāva yā sace;",
  "tika-vin10t2:221": "Ohīyeyya gaṇamhā vā, rattiṁ vippavaseyya vā.",
  "tika-vin10t2:222": "2034.",
  "tika-vin10t2:223": " Paṭhamāpattikaṁ dhammaṁ, sāpannā garukaṁ siyā;",
  "tika-vin10t2:224": "Sakagāmā anāpatti, ñātabbā nikkhamantiyā.",
  "tika-vin10t2:225": "2035.",
  "tika-vin10t2:226": " Nikkhamitvā tato aññaṁ, gāmaṁ gacchantiyā pana;",
  "tika-vin10t2:227": "Dukkaṭaṁ padavārena, veditabbaṁ vibhāvinā.",
  "tika-vin10t2:228": "2036.",
  "tika-vin10t2:229": " Ekena padavārena, gāmassa itarassa ca;",
  "tika-vin10t2:230": "Parikkhepe atikkante, upacārokkamepi vā.",
  "tika-vin10t2:231": "2037.",
  "tika-vin10t2:232": " Thullaccayaṁ atikkante, okkante dutiyena tu;",
  "tika-vin10t2:233": "Pādena garukāpatti, hoti bhikkhuniyā pana.",
  "tika-vin10t2:234": "2038.",
  "tika-vin10t2:235": " Nikkhamitvā sace pacchā, sakaṁ gāmaṁ visantiyā;",
  "tika-vin10t2:236": "Ayameva nayo ñeyyo, vaticchiddena vā tathā.",
  "tika-vin10t2:237": "2039.",
  "tika-vin10t2:238": " Pākārena vihārassa, bhūmiṁ tu pavisantiyā;",
  "tika-vin10t2:239": "Kappiyanti paviṭṭhattā, na doso koci vijjati.",
  "tika-vin10t2:240": "2040.",
  "tika-vin10t2:241": " Bhikkhunīnaṁ vihārassa, bhūmi tāsaṁ tu kappiyā;",
  "tika-vin10t2:242": "Hoti bhikkhuvihārassa, bhūmi tāsamakappiyā.",
  "tika-vin10t2:243": "2041.",
  "tika-vin10t2:244": " Hatthiassarathādīhi, iddhiyā vā visantiyā;",
  "tika-vin10t2:245": "Anāpatti siyāpatti, padasā gamane pana.",
  "tika-vin10t2:246": "2042.",
  "tika-vin10t2:247": " Yaṁ kiñci sakagāmaṁ vā, paragāmampi vā tathā;",
  "tika-vin10t2:248": "Bahigāme pana ṭhatvā, āpatti pavisantiyā.",
  "tika-vin10t2:249": "2043.",
  "tika-vin10t2:250": " Lakkhaṇenupapannāya, nadiyā dutiyaṁ vinā;",
  "tika-vin10t2:251": "Pāraṁ gacchati yā tīraṁ, tassā samaṇiyā pana.",
  "tika-vin10t2:252": "2044.",
  "tika-vin10t2:253": " Paṭhamaṁ uddharitvāna, pādaṁ tīre ṭhapentiyā;",
  "tika-vin10t2:254": "Hoti thullaccayāpatti, dutiyātikkame garu.",
  "tika-vin10t2:255": "2045.",
  "tika-vin10t2:256": " Antaranadiyaṁyeva, saddhiṁ dutiyikāya hi;",
  "tika-vin10t2:257": "Bhaṇḍitvā orimaṁ tīraṁ, tathā paccuttarantiyā.",
  "tika-vin10t2:258": "2046.",
  "tika-vin10t2:259": " Iddhiyā setunā nāvā-yānarajjūhi vā pana;",
  "tika-vin10t2:260": "Evampi ca paraṁ tīraṁ, anāpattuttarantiyā.",
  "tika-vin10t2:261": "2047.",
  "tika-vin10t2:262": " Nhāyituṁ pivituṁ vāpi, otiṇṇātha nadiṁ puna;",
  "tika-vin10t2:263": "Padasāvorimaṁ tīraṁ, paccuttarati vaṭṭati.",
  "tika-vin10t2:264": "2048.",
  "tika-vin10t2:265": " Padasā otaritvāna, nadiṁ uttaraṇe pana;",
  "tika-vin10t2:266": "Ārohitvā tathā setuṁ, anāpattuttarantiyā.",
  "tika-vin10t2:267": "2049.",
  "tika-vin10t2:268": " Setunā upagantvā vā, yānākāsehi vā sace;",
  "tika-vin10t2:269": "Yāti uttaraṇe kāle, padasā garukaṁ phuse.",
  "tika-vin10t2:270": "2050.",
  "tika-vin10t2:271": " Nadiyā pārimaṁ tīraṁ, ito orimatīrato;",
  "tika-vin10t2:272": "Ullaṅghitvāna vegena, anāpattuttarantiyā.",
  "tika-vin10t2:273": "2051.",
  "tika-vin10t2:274": " Piṭṭhiyaṁ vā nisīditvā, khandhe vā uttarantiyā;",
  "tika-vin10t2:275": "Hatthasaṅghātane vāpi, dussayānepi vaṭṭati.",
  "tika-vin10t2:276": "2052.",
  "tika-vin10t2:277": " ‘‘Pureruṇodayāyeva , pāsaṁ dutiyikāya hi;",
  "tika-vin10t2:278": "Gamissāmī’’ti ābhogaṁ, vinā bhikkhuniyā pana.",
  "tika-vin10t2:279": "2053.",
  "tika-vin10t2:280": " Ekagabbhepi vā hattha-pāsaṁ dutiyikāya hi;",
  "tika-vin10t2:281": "Atikkamma siyāpatti, aruṇaṁ uṭṭhapentiyā.",
  "tika-vin10t2:282": "2054.",
  "tika-vin10t2:283": " ‘‘Gamissāmī’’ti ābhogaṁ, katvā gacchantiyā pana;",
  "tika-vin10t2:284": "Na doso dutiyā pāsaṁ, uṭṭheti aruṇaṁ sace.",
  "tika-vin10t2:285": "2055.",
  "tika-vin10t2:286": " Indakhīlamatikkamma, araññaṁ ettha dīpitaṁ;",
  "tika-vin10t2:287": "Gāmato bahi nikkhamma, tassā dutiyikāya tu.",
  "tika-vin10t2:288": "2056.",
  "tika-vin10t2:289": " Dassanassupacāraṁ tu, jānitvā vijahantiyā;",
  "tika-vin10t2:290": "Hoti thullaccayāpatti, jahite garukaṁ siyā.",
  "tika-vin10t2:291": "2057.",
  "tika-vin10t2:292": " Sāṇipākārapākāra-taruantarite pana;",
  "tika-vin10t2:293": "Savanassupacārepi, sati āpatti hoti hi.",
  "tika-vin10t2:294": "2058.",
  "tika-vin10t2:295": " Ajjhokāse tu dūrepi, dassanassupacāratā;",
  "tika-vin10t2:296": "Hoti, ettha kathaṁ dhamma-savanārocane viya.",
  "tika-vin10t2:297": "2059.",
  "tika-vin10t2:298": " Maggamūḷhassa saddena, viya kūjantiyā pana;",
  "tika-vin10t2:299": "‘‘Ayye’’ti tassā saddassa, savanātikkamepi ca.",
  "tika-vin10t2:300": "2060.",
  "tika-vin10t2:301": " Hoti, bhikkhuniyāpatti, garukā evarūpake;",
  "tika-vin10t2:302": "Ettha bhikkhunī ekāpi, gaṇāyevāti vuccati.",
  "tika-vin10t2:303": "2061.",
  "tika-vin10t2:304": " Ohīyitvātha gacchantī, ‘‘pāpuṇissāmi dānihaṁ’’;",
  "tika-vin10t2:305": "Iccevaṁ tu saussāhā, anubandhati vaṭṭati.",
  "tika-vin10t2:306": "2062.",
  "tika-vin10t2:307": " Dvinnaṁ maggaṁ gacchantīnaṁ, ekā gantuṁ no sakkoti;",
  "tika-vin10t2:308": "Ussāhassacchedaṁ katvā, ohīnā ce tassāpatti.",
  "tika-vin10t2:309": "2063.",
  "tika-vin10t2:310": " Itarāpi sace yāti, ‘‘ohīyatu aya’’nti ca;",
  "tika-vin10t2:311": "Hoti tassāpi āpatti, saussāhā na hoti ce.",
  "tika-vin10t2:312": "2064.",
  "tika-vin10t2:313": " Gacchantīsu tathā dvīsu, purimā yāti ekakaṁ;",
  "tika-vin10t2:314": "Aññaṁ pana sace maggaṁ, pacchimāpi ca gaṇhati.",
  "tika-vin10t2:315": "2065.",
  "tika-vin10t2:316": " Ekissā pana pakkanta-ṭṭhāne tiṭṭhati cetarā;",
  "tika-vin10t2:317": "Tasmā tattha ubhinnampi, anāpatti pakāsitā.",
  "tika-vin10t2:318": "2066.",
  "tika-vin10t2:319": " Aruṇuggamanā pubbe, nikkhamitvā sagāmato;",
  "tika-vin10t2:320": "Aruṇuggamane kāle, gāmantaragatāya hi.",
  "tika-vin10t2:321": "2067.",
  "tika-vin10t2:322": " Atikkamantiyā pāraṁ, nadiyā dutiyikaṁ vinā;",
  "tika-vin10t2:323": "Āpattiyo catassopi, honti ekakkhaṇe pana.",
  "tika-vin10t2:324": "2068.",
  "tika-vin10t2:325": " Pakkantā vāpi vibbhantā, yātā petānaṁ lokaṁ vā;",
  "tika-vin10t2:326": "Pakkhasaṅkantā vā naṭṭhā, saddhiṁ yātā sā ce hoti.",
  "tika-vin10t2:327": "2069.",
  "tika-vin10t2:328": " Gāmantarokkamādīni, cattāripi karontiyā;",
  "tika-vin10t2:329": "Anāpattīti ñātabbaṁ, evaṁ ummattikāyapi.",
  "tika-vin10t2:330": "2070.",
  "tika-vin10t2:331": " Rattiyaṁ vippavāsaṁ tu, hatthapāsova rakkhati;",
  "tika-vin10t2:332": "Agāmake araññe tu, gaṇā ohīyanaṁ mataṁ.",
  "tika-vin10t2:333": "2071.",
  "tika-vin10t2:334": " Sakagāme yathākāmaṁ, divā ca vicarantiyā;",
  "tika-vin10t2:335": "Cattāropi ca saṅghādi-sesā tassā na vijjare.",
  "tika-vin10t2:336": "2072.",
  "tika-vin10t2:337": " Samuṭṭhānādayo tulyā, paṭhamantimavatthunā;",
  "tika-vin10t2:338": "Sacittaṁ kāyakammañca, ticittañca tivedanaṁ.",
  "tika-vin10t2:339": "Gāmantaragamanakathā.",
  "tika-vin10t2:340": "2073.",
  "tika-vin10t2:341": " Sīmāsammutiyā ceva, gaṇassa pariyesane;",
  "tika-vin10t2:342": "Ñattiyā dukkaṭaṁ, dvīhi, honti thullaccayā duve.",
  "tika-vin10t2:343": "2074.",
  "tika-vin10t2:344": " Kammassa pariyosāne, hoti saṅghādisesatā;",
  "tika-vin10t2:345": "Tikasaṅghādisesaṁ tu, adhamme tikadukkaṭaṁ.",
  "tika-vin10t2:346": "2075.",
  "tika-vin10t2:347": " Pucchitvā kārakaṁ saṅghaṁ, chandaṁ datvā gaṇassa vā;",
  "tika-vin10t2:348": "Vatte vā pana vattantiṁ, asante kārakepi vā.",
  "tika-vin10t2:349": "2076.",
  "tika-vin10t2:350": " Bhikkhuniṁ pana ukkhittaṁ, yā osāreti bhikkhunī;",
  "tika-vin10t2:351": "Tassā ummattikādīna-manāpatti pakāsitā.",
  "tika-vin10t2:352": "2077.",
  "tika-vin10t2:353": " Saṅghabhedasamā vuttā, samuṭṭhānādayo nayā;",
  "tika-vin10t2:354": "Kriyākriyamidaṁ vuttaṁ, ayameva visesatā.",
  "tika-vin10t2:355": "Catutthaṁ.",
  "tika-vin10t2:356": "2078.",
  "tika-vin10t2:357": " Sayaṁ avassutā tathā, avassutassa hatthato;",
  "tika-vin10t2:358": "Manussapuggalassa ce, yadeva kiñci gaṇhati.",
  "tika-vin10t2:359": "2079.",
  "tika-vin10t2:360": " Āmisaṁ, gahaṇe tassā;",
  "tika-vin10t2:361": "Thullaccayamudīritaṁ;",
  "tika-vin10t2:362": "Ajjhohāresu saṅghādi-;",
  "tika-vin10t2:363": "Sesā honti payogato.",
  "tika-vin10t2:364": "2080.",
  "tika-vin10t2:365": " Ekatovassute kiñci, paṭiggaṇhati, dukkaṭaṁ;",
  "tika-vin10t2:366": "Ajjhohārappayogesu, thullaccayacayo siyā.",
  "tika-vin10t2:367": "2081.",
  "tika-vin10t2:368": " Yakkhapetatiracchāna-paṇḍakānañca hatthato;",
  "tika-vin10t2:369": "Manussaviggahānampi, ubhatovassute tathā.",
  "tika-vin10t2:370": "2082.",
  "tika-vin10t2:371": " Ekatovassute ettha, udake dantakaṭṭhake;",
  "tika-vin10t2:372": "Gahaṇe paribhoge ca, sabbatthāpi ca dukkaṭaṁ.",
  "tika-vin10t2:373": "2083.",
  "tika-vin10t2:374": " Ubhayāvassutābhāve, na doso yadi gaṇhati;",
  "tika-vin10t2:375": "‘‘Avassuto na cāya’’nti, ñatvā gaṇhati yā pana.",
  "tika-vin10t2:376": "2084.",
  "tika-vin10t2:377": " Tassā ummattikādīna-manāpatti pakāsitā;",
  "tika-vin10t2:378": "Samuṭṭhānādayo tulyā, paṭhamantimavatthunā.",
  "tika-vin10t2:379": "Pañcamaṁ.",
  "tika-vin10t2:380": "2085.",
  "tika-vin10t2:381": " Uyyojane panekissā, itarissā paṭiggahe;",
  "tika-vin10t2:382": "Dukkaṭāni ca bhogesu, thullaccayagaṇo siyā.",
  "tika-vin10t2:383": "2086.",
  "tika-vin10t2:384": " Bhojanassāvasānasmiṁ , hoti saṅghādisesatā;",
  "tika-vin10t2:385": "Yakkhādīnaṁ catunnampi, tatheva purisassa ca.",
  "tika-vin10t2:386": "2087.",
  "tika-vin10t2:387": " Dantakaṭṭhudakānañca, gahaṇuyyojane pana;",
  "tika-vin10t2:388": "Tesañca paribhogepi, dukkaṭaṁ parikittitaṁ.",
  "tika-vin10t2:389": "2088.",
  "tika-vin10t2:390": " Yakkhādīnaṁ tu sesassa, gahaṇuyyojane pana;",
  "tika-vin10t2:391": "Bhoge ca dukkaṭaṁ, bhutte, thullaccayamudīritaṁ.",
  "tika-vin10t2:392": "2089.",
  "tika-vin10t2:393": " ‘‘Nāvassuto’’ti ñatvā vā, kupitā vā na gaṇhati;",
  "tika-vin10t2:394": "Kulānuddayatā vāpi, uyyojeti ca yā pana.",
  "tika-vin10t2:395": "2090.",
  "tika-vin10t2:396": " Tassā ummattikādīna-manāpatti pakāsitā;",
  "tika-vin10t2:397": "Adinnādānatulyāva, samuṭṭhānādayo nayā.",
  "tika-vin10t2:398": "Chaṭṭhaṁ.",
  "tika-vin10t2:399": "2091.",
  "tika-vin10t2:400": " Sattamaṁ aṭṭhamaṁ saṅgha-bhedena sadisaṁ mataṁ;",
  "tika-vin10t2:401": "Samuṭṭhānādinā saddhiṁ, natthi kāci visesatā.",
  "tika-vin10t2:402": "Sattamaṭṭhamāni.",
  "tika-vin10t2:403": "2092.",
  "tika-vin10t2:404": " Navame dasame vāpi, vattabbaṁ natthi kiñcipi;",
  "tika-vin10t2:405": "Anantarasamāyeva, samuṭṭhānādayo nayā.",
  "tika-vin10t2:406": "Navamadasamāni.",
  "tika-vin10t2:407": "2093.",
  "tika-vin10t2:408": " Duṭṭhadosadvayenāpi, sañcarittena tena cha;",
  "tika-vin10t2:409": "Yāvatatiyakā aṭṭha, cattāri ca ito tato.",
  "tika-vin10t2:410": "Saṅghādisesakathā.",
  "tika-vin10t2:411": "Nissaggiyakathā",
  "tika-vin10t2:412": "2094.",
  "tika-vin10t2:413": " Adhiṭṭhānūpagaṁ pattaṁ, anadhiṭṭhāya bhikkhunī;",
  "tika-vin10t2:414": "Vikappanamakatvā vā, ekāhampi ṭhapeyya ce.",
  "tika-vin10t2:415": "2095.",
  "tika-vin10t2:416": " Aruṇuggamaneneva, saddhiṁ bhikkhuniyā siyā;",
  "tika-vin10t2:417": "Tassā nissaggiyāpatti, pattasannidhikāraṇā.",
  "tika-vin10t2:418": "2096.",
  "tika-vin10t2:419": " Seso pana kathāmaggo, pattasikkhāpade idha;",
  "tika-vin10t2:420": "Sabbo vuttanayeneva, veditabbo vinicchayo.",
  "tika-vin10t2:421": "2097.",
  "tika-vin10t2:422": " Dasāhātikkame tattha, ekāhātikkame idha;",
  "tika-vin10t2:423": "Tassimassa ubhinnampi, ayameva visesatā.",
  "tika-vin10t2:424": "Paṭhamaṁ.",
  "tika-vin10t2:425": "2098.",
  "tika-vin10t2:426": " Akāle cīvaraṁ dinnaṁ, dinnaṁ kālepi kenaci;",
  "tika-vin10t2:427": "Ādissa pana ‘‘sampattā, bhājentū’’ti niyāmitaṁ.",
  "tika-vin10t2:428": "2099.",
  "tika-vin10t2:429": " Akālacīvaraṁ ‘‘kāla-cīvara’’nti sace pana;",
  "tika-vin10t2:430": "Bhājāpeyya ca yā tassā, payoge dukkaṭaṁ siyā.",
  "tika-vin10t2:431": "2100.",
  "tika-vin10t2:432": " Attanā paṭiladdhaṁ yaṁ, taṁ tu nissaggiyaṁ bhave;",
  "tika-vin10t2:433": "Labhitvā pana nissaṭṭhaṁ, yathādāne niyojaye.",
  "tika-vin10t2:434": "2101.",
  "tika-vin10t2:435": " Katvā vinayakammaṁ tu, paṭiladdhampi taṁ puna;",
  "tika-vin10t2:436": "Tassa cāyamadhippāyo, sevituṁ na ca vaṭṭati.",
  "tika-vin10t2:437": "2102.",
  "tika-vin10t2:438": " Akālavatthasaññāya, dukkaṭaṁ kālacīvare;",
  "tika-vin10t2:439": "Ubhayatthapi niddiṭṭhaṁ, tathā vematikāyapi.",
  "tika-vin10t2:440": "2103.",
  "tika-vin10t2:441": " Kālacīvarasaññāya, cīvare ubhayatthapi;",
  "tika-vin10t2:442": "Na dosummattikādīnaṁ, tisamuṭṭhānatā matā.",
  "tika-vin10t2:443": "Dutiyaṁ.",
  "tika-vin10t2:444": "2104.",
  "tika-vin10t2:445": " Cīvaresupi bandhitvā, ṭhapitesu bahūsvapi;",
  "tika-vin10t2:446": "Ekāyeva siyāpatti, acchindati sace sayaṁ.",
  "tika-vin10t2:447": "2105.",
  "tika-vin10t2:448": " Tathācchindāpane ekā, ekāyāṇattiyā bhave;",
  "tika-vin10t2:449": "Itaresu ca vatthūnaṁ, payogassa vasā siyā.",
  "tika-vin10t2:450": "2106.",
  "tika-vin10t2:451": " Tikapācitti aññasmiṁ, parikkhāre tu dukkaṭaṁ;",
  "tika-vin10t2:452": "Tikadukkaṭamuddiṭṭhaṁ, itarissā tu cīvare.",
  "tika-vin10t2:453": "2107.",
  "tika-vin10t2:454": " Tāya vā dīyamānaṁ tu, tassā vissāsameva vā;",
  "tika-vin10t2:455": "Gaṇhantiyā anāpatti, tisamuṭṭhānatā matā.",
  "tika-vin10t2:456": "Tatiyaṁ.",
  "tika-vin10t2:457": "2108.",
  "tika-vin10t2:458": " Viññāpetvā sace aññaṁ, tadaññaṁ viññāpentiyā;",
  "tika-vin10t2:459": "Viññattidukkaṭaṁ tassā, lābhā nissaggiyaṁ siyā.",
  "tika-vin10t2:460": "2109.",
  "tika-vin10t2:461": " Tikapācittiyaṁ vuttaṁ, anaññe dvikadukkaṭaṁ;",
  "tika-vin10t2:462": "Anaññenaññasaññāya, appahontepi vā puna.",
  "tika-vin10t2:463": "2110.",
  "tika-vin10t2:464": " Tasmiṁ taññeva vā aññaṁ, aññenatthepi vā sati;",
  "tika-vin10t2:465": "Ānisaṁsañca dassetvā, tadaññaṁ viññāpentiyā.",
  "tika-vin10t2:466": "2111.",
  "tika-vin10t2:467": " Anāpattīti ñātabbaṁ, tathā ummattikāyapi;",
  "tika-vin10t2:468": "Sañcarittasamā vuttā, samuṭṭhānādayo nayā.",
  "tika-vin10t2:469": "Catutthaṁ.",
  "tika-vin10t2:470": "2112.",
  "tika-vin10t2:471": " Aññaṁ cetāpetvā pubbaṁ, pacchā aññaṁ cetāpeyya;",
  "tika-vin10t2:472": "Evaṁ saññāyaññaṁ dhaññaṁ, mayhaṁ ānetvā detīti.",
  "tika-vin10t2:473": "2113.",
  "tika-vin10t2:474": " Cetāpanapayogena, mūlaṭṭhāya hi dukkaṭaṁ;",
  "tika-vin10t2:475": "Lābhe nissaggiyaṁ hoti, tena caññena vābhataṁ.",
  "tika-vin10t2:476": "2114.",
  "tika-vin10t2:477": " Sesaṁ anantareneva, sadisanti viniddise;",
  "tika-vin10t2:478": "Samuṭṭhānādinā saddhiṁ, apubbaṁ natthi kiñcipi.",
  "tika-vin10t2:479": "Pañcamaṁ.",
  "tika-vin10t2:480": "2115.",
  "tika-vin10t2:481": " Aññadatthāya dinnena, parikkhārena yā pana;",
  "tika-vin10t2:482": "Cetāpeyya sace aññaṁ, saṅghikenidha bhikkhunī.",
  "tika-vin10t2:483": "2116.",
  "tika-vin10t2:484": " Payoge dukkaṭaṁ, lābhe, tassā nissaggiyaṁ siyā;",
  "tika-vin10t2:485": "Anaññadatthike ettha, niddiṭṭhaṁ dvikadukkaṭaṁ.",
  "tika-vin10t2:486": "2117.",
  "tika-vin10t2:487": " Sesakaṁ aññadatthāya, anāpattupanentiyā;",
  "tika-vin10t2:488": "Pucchitvā sāmike vāpyā-padāsummattikāya vā.",
  "tika-vin10t2:489": "2118.",
  "tika-vin10t2:490": " Sañcarittasamā vuttā, samuṭṭhānādayo nayā;",
  "tika-vin10t2:491": "Sattamaṁ chaṭṭhasadisaṁ, sayaṁ yācitakaṁ vinā.",
  "tika-vin10t2:492": "Chaṭṭhasattamāni.",
  "tika-vin10t2:493": "2119.",
  "tika-vin10t2:494": " Aṭṭhame navame vāpi, vattabbaṁ natthi kiñcipi;",
  "tika-vin10t2:495": "‘‘Mahājanikasaññāci-kenā’’ti padatādhikā.",
  "tika-vin10t2:496": "2120.",
  "tika-vin10t2:497": " Dasamepi kathā sabbā, anantarasamā matā;",
  "tika-vin10t2:498": "Samuṭṭhānādinā saddhiṁ, viseso natthi kocipi.",
  "tika-vin10t2:499": "Aṭṭhamanavamadasamāni.",
  "tika-vin10t2:500": "Paṭhamo vaggo.",
  "tika-vin10t2:501": "2121.",
  "tika-vin10t2:502": " Atirekacatukkaṁsaṁ, garupāvuraṇaṁ pana;",
  "tika-vin10t2:503": "Cetāpeyya sace tassā, catusaccappakāsinā.",
  "tika-vin10t2:504": "2122.",
  "tika-vin10t2:505": " Payoge dukkaṭaṁ vuttaṁ, lābhe nissaggiyaṁ mataṁ;",
  "tika-vin10t2:506": "Kahāpaṇacatukkaṁ tu, kaṁso nāma pavuccati.",
  "tika-vin10t2:507": "2123.",
  "tika-vin10t2:508": " Ūnake tu catukkaṁse, uddiṭṭhaṁ dvikadukkaṭaṁ;",
  "tika-vin10t2:509": "Anāpatti catukkaṁsa-paramaṁ garukaṁ pana.",
  "tika-vin10t2:510": "2124.",
  "tika-vin10t2:511": " Cetāpeti tadūnaṁ vā, ñātakānañca santake;",
  "tika-vin10t2:512": "Aññassatthāya vā atta-dhanenummattikāya vā.",
  "tika-vin10t2:513": "2125.",
  "tika-vin10t2:514": " Cetāpentaṁ mahagghaṁ yā, cetāpetappameva vā;",
  "tika-vin10t2:515": "Samuṭṭhānādayo sabbe, sañcarittasamā matā.",
  "tika-vin10t2:516": "Ekādasamaṁ.",
  "tika-vin10t2:517": "2126.",
  "tika-vin10t2:518": " Lahupāvuraṇaṁ aḍḍha- teyyakaṁsagghanaṁ pana;",
  "tika-vin10t2:519": "Tato ce uttariṁ yaṁ tu, cetāpeti hi bhikkhunī.",
  "tika-vin10t2:520": "2127.",
  "tika-vin10t2:521": " Tassā nissaggiyāpatti, pācitti pariyāputā;",
  "tika-vin10t2:522": "Anantarasamaṁ sesaṁ, natthi kāci visesatā.",
  "tika-vin10t2:523": "Dvādasamaṁ.",
  "tika-vin10t2:524": "2128.",
  "tika-vin10t2:525": " Sādhāraṇāni sesāni, tāni aṭṭhārasāpi ca;",
  "tika-vin10t2:526": "Imāni dvādasevāpi, samatiṁseva honti hi.",
  "tika-vin10t2:527": "Nissaggiyakathā.",
  "tika-vin10t2:528": "Pācittiyakathā",
  "tika-vin10t2:529": "2129.",
  "tika-vin10t2:530": " Lasuṇaṁ bhaṇḍikaṁ vuttaṁ, na ekadvitimiñjakaṁ;",
  "tika-vin10t2:531": "Āmakaṁ māgadhaṁyeva, ‘‘khādissāmī’’ti gaṇhati.",
  "tika-vin10t2:532": "2130.",
  "tika-vin10t2:533": " Gahaṇe dukkaṭaṁ tassā, pācitti yadi khādati;",
  "tika-vin10t2:534": "Ajjhohāravaseneva, pācittiṁ paridīpaye.",
  "tika-vin10t2:535": "2131.",
  "tika-vin10t2:536": " Dve tayo bhaṇḍike saddhiṁ, saṅkhāditvā sace pana;",
  "tika-vin10t2:537": "Ajjhoharati yā tassā, ekaṁ pācittiyaṁ siyā.",
  "tika-vin10t2:538": "2132.",
  "tika-vin10t2:539": " Bhinditvā tattha ekekaṁ, miñjaṁ khādantiyā pana;",
  "tika-vin10t2:540": "Miñjānaṁ gaṇanāyassā, pācittigaṇanā siyā.",
  "tika-vin10t2:541": "2133.",
  "tika-vin10t2:542": " Palaṇḍuko bhañjanako, harito cāpalopi ca;",
  "tika-vin10t2:543": "Lasuṇā pana cattāro, vaṭṭanteva sabhāvato.",
  "tika-vin10t2:544": "2134.",
  "tika-vin10t2:545": "Palaṇḍuko paṇḍuvaṇṇo, bhañjano lohitopi ca;",
  "tika-vin10t2:546": "Harito haritavaṇṇo, cāpalo setakopi ca.",
  "tika-vin10t2:547": "2135.",
  "tika-vin10t2:548": " Ekā miñjā palaṇḍussa, bhañjanassa duve siyuṁ;",
  "tika-vin10t2:549": "Tisso haritakassāpi, cāpalo hotyamiñjako.",
  "tika-vin10t2:550": "2136.",
  "tika-vin10t2:551": " Sūpamaṁsādisaṁpāke , sāḷavuttaribhaṅgake;",
  "tika-vin10t2:552": "Na dosummattikādīnaṁ, samuṭṭhāneḷakūpamaṁ.",
  "tika-vin10t2:553": "Paṭhamaṁ.",
  "tika-vin10t2:554": "2137.",
  "tika-vin10t2:555": " Sambādhe upakacchesu, muttassa karaṇepi vā;",
  "tika-vin10t2:556": "Ekalomampi pācitti, saṁharāpentiyā siyā.",
  "tika-vin10t2:557": "2138.",
  "tika-vin10t2:558": " Bahukepi tathā lome, saṁharāpentiyā pana;",
  "tika-vin10t2:559": "Payogagaṇanāyassā, na lomagaṇanāya hi.",
  "tika-vin10t2:560": "2139.",
  "tika-vin10t2:561": " Na doso sati ābādhe, lomake saṁharantiyā;",
  "tika-vin10t2:562": "Samuṭṭhānādayo magga- saṁvidhānasamā matā.",
  "tika-vin10t2:563": "Dutiyaṁ.",
  "tika-vin10t2:564": "2140.",
  "tika-vin10t2:565": " Hoti antamaso mutta-karaṇassa talaghātane;",
  "tika-vin10t2:566": "Kesarenāpi rāgena, pācitti padumassa vā.",
  "tika-vin10t2:567": "2141.",
  "tika-vin10t2:568": " Gaṇḍaṁ tattha vaṇaṁ vāpi, na doso paharantiyā;",
  "tika-vin10t2:569": "Samuṭṭhānādayo tulyā, paṭhamantimavatthunā.",
  "tika-vin10t2:570": "Tatiyaṁ.",
  "tika-vin10t2:571": "2142.",
  "tika-vin10t2:572": " Yā panuppalapattampi, byañjane bhikkhunattano;",
  "tika-vin10t2:573": "Kāmarāgaparetā tu, paveseti na vaṭṭati.",
  "tika-vin10t2:574": "2143.",
  "tika-vin10t2:575": " Idaṁ vatthuvaseneva, vuttaṁ tu jatumaṭṭhakaṁ;",
  "tika-vin10t2:576": "Daṇḍamelāḷukaṁ vāpi, muttassa karaṇe pana.",
  "tika-vin10t2:577": "2144.",
  "tika-vin10t2:578": " Samphassaṁ sādiyantiyā, paveseti sace pana;",
  "tika-vin10t2:579": "Pavesāpeti vā tasmiṁ, tassā pācittiyaṁ siyā.",
  "tika-vin10t2:580": "2145.",
  "tika-vin10t2:581": " Ābādhapaccayā doso, natthi ummattikāya vā;",
  "tika-vin10t2:582": "Talaghātakatulyāva, samuṭṭhānādayo matā.",
  "tika-vin10t2:583": "Catutthaṁ.",
  "tika-vin10t2:584": "2146.",
  "tika-vin10t2:585": " Aṅgulīnaṁ pana dvinnaṁ, aggapabbadvayādhikaṁ;",
  "tika-vin10t2:586": "Pācittiyaṁ pavesetvā, dakasuddhiṁ karontiyā.",
  "tika-vin10t2:587": "2147.",
  "tika-vin10t2:588": " Ekissāṅguliyā tīṇi, pabbāni pana dīghato;",
  "tika-vin10t2:589": "Pācittiyaṁ bhave suddhiṁ, pavesetvādiyantiyā.",
  "tika-vin10t2:590": "2148.",
  "tika-vin10t2:591": " Catunnaṁ vāpi tissannaṁ, ekapabbampi yā pana;",
  "tika-vin10t2:592": "Vitthārato paveseti, tassā pācittiyaṁ siyā.",
  "tika-vin10t2:593": "2149.",
  "tika-vin10t2:594": " Iti sabbappakārena, mahāpaccariyā pana;",
  "tika-vin10t2:595": "Abhibyattataraṁ katvā, ayamattho vibhāvito.",
  "tika-vin10t2:596": "2150.",
  "tika-vin10t2:597": " Doso dvaṅgulapabbe vā, natthi ābādhakāraṇā;",
  "tika-vin10t2:598": "Adhikampi pavesetvā, dakasuddhiṁ karontiyā.",
  "tika-vin10t2:599": "2151.",
  "tika-vin10t2:600": " Tathā ummattikādīna-manāpatti pakāsitā;",
  "tika-vin10t2:601": "Samuṭṭhānādayo sabbe, talaghātasamā matā.",
  "tika-vin10t2:602": "Pañcamaṁ.",
  "tika-vin10t2:603": "2152.",
  "tika-vin10t2:604": " Bhuñjato pana bhikkhussa, pānīyaṁ vā vidhūpanaṁ;",
  "tika-vin10t2:605": "Gahetvā upatiṭṭheyya, tassā pācittiyaṁ siyā.",
  "tika-vin10t2:606": "2153.",
  "tika-vin10t2:607": " Gahitā udakeneva, khīratakkādayo rasā;",
  "tika-vin10t2:608": "‘‘Bījanī’’ti ca yā kāci, vatthakoṇādi vuccati.",
  "tika-vin10t2:609": "2154.",
  "tika-vin10t2:610": " Hatthapāse idhaṭṭhāna-paccayāpatti dīpitā;",
  "tika-vin10t2:611": "Pahārapaccayā vuttaṁ, khandhake dukkaṭaṁ visuṁ.",
  "tika-vin10t2:612": "2155.",
  "tika-vin10t2:613": " Hatthapāsaṁ jahitvā vā, upatiṭṭhantiyā pana;",
  "tika-vin10t2:614": "Khādato khādanaṁ vāpi, hoti āpatti dukkaṭaṁ.",
  "tika-vin10t2:615": "2156.",
  "tika-vin10t2:616": " Na doso deti dāpeti, tathā ummattikāya vā;",
  "tika-vin10t2:617": "Idaṁ eḷakalomena, samuṭṭhānaṁ samaṁ mataṁ.",
  "tika-vin10t2:618": "Chaṭṭhaṁ.",
  "tika-vin10t2:619": "2157.",
  "tika-vin10t2:620": " Viññatvā āmakaṁ dhaññaṁ, bhajjitvā yadi bhikkhunī;",
  "tika-vin10t2:621": "Koṭṭetvā ca pacitvā ca, pācitti paribhuñjati.",
  "tika-vin10t2:622": "2158.",
  "tika-vin10t2:623": " Na kevalaṁ tu dhaññānaṁ, gahaṇeyeva dukkaṭaṁ;",
  "tika-vin10t2:624": "Haraṇepi ca dhaññānaṁ, tathā sukkhāpane pana.",
  "tika-vin10t2:625": "2159.",
  "tika-vin10t2:626": " Bhajjanatthāya dhaññānaṁ, kapalluddhanasajjane;",
  "tika-vin10t2:627": "Aggissa karaṇe dabbi-sajjane ca, kapallake.",
  "tika-vin10t2:628": "2160.",
  "tika-vin10t2:629": " Dhaññapakkhipane tattha, dabbiyā ghaṭṭakoṭṭane;",
  "tika-vin10t2:630": "Papphoṭanādike sabba-payoge dukkaṭaṁ bhave.",
  "tika-vin10t2:631": "2161.",
  "tika-vin10t2:632": " Bhojanañceva viññatti, pamāṇaṁ idamettha hi;",
  "tika-vin10t2:633": "Viññatvā vā sayaṁ tasmā, bhajjanādīni aññato.",
  "tika-vin10t2:634": "2162.",
  "tika-vin10t2:635": " Viññāpetvā panaññāya, bhajjanādīni vā sayaṁ;",
  "tika-vin10t2:636": "Kārāpetvāpi katvā vā, ajjhoharati yā pana.",
  "tika-vin10t2:637": "2163.",
  "tika-vin10t2:638": " Ajjhohārapayogesu, tassā pācittiyo siyuṁ;",
  "tika-vin10t2:639": "Mātaraṁ vāpi yācitvā, pācitti paribhuñjati.",
  "tika-vin10t2:640": "2164.",
  "tika-vin10t2:641": " Bhajjanādīni katvā vā, kārāpetvāpi vā pana;",
  "tika-vin10t2:642": "Aviññatti sayaṁ laddhaṁ, dukkaṭaṁ paribhuñjati.",
  "tika-vin10t2:643": "2165.",
  "tika-vin10t2:644": " Viññattiyā panaññāya, laddhaṁ tāya sayampi vā;",
  "tika-vin10t2:645": "Kārāpetvāpi katvā vā, tathā ajjhoharantiyā.",
  "tika-vin10t2:646": "2166.",
  "tika-vin10t2:647": " Sedakammādiatthāya, dhaññaviññattiyā pana;",
  "tika-vin10t2:648": "Ṭhapetvā satta dhaññāni, sesaviññattiyāpi ca.",
  "tika-vin10t2:649": "2167.",
  "tika-vin10t2:650": " Anāpattīti ñātabbaṁ, tathā ummattikāya ca;",
  "tika-vin10t2:651": "Ñātakānampi dhaññaṁ tu, āmakaṁ na ca vaṭṭati.",
  "tika-vin10t2:652": "2168.",
  "tika-vin10t2:653": " Vinā viññattiyā laddhaṁ, navakammesu vaṭṭati;",
  "tika-vin10t2:654": "Samuṭṭhānādayo sabbe, addhānasadisā matā.",
  "tika-vin10t2:655": "Sattamaṁ.",
  "tika-vin10t2:656": "2169.",
  "tika-vin10t2:657": " Uccāraṁ vāpi passāvaṁ, saṅkāraṁ vā vighāsakaṁ;",
  "tika-vin10t2:658": "Chaḍḍeyya vā tirokuṭṭe, chaḍḍāpeyya parehi vā.",
  "tika-vin10t2:659": "2170.",
  "tika-vin10t2:660": " Hoti pācittiyaṁ tassā, pākārepi ayaṁ nayo;",
  "tika-vin10t2:661": "Chaḍḍentiyā panekeka-manekāpatti dīpitā.",
  "tika-vin10t2:662": "2171.",
  "tika-vin10t2:663": " Etāni pana vatthūni, cattāri sakalānipi;",
  "tika-vin10t2:664": "Ekeneva payogena, ekā chaḍḍentiyā siyā.",
  "tika-vin10t2:665": "2172.",
  "tika-vin10t2:666": " Āṇattiyampi eseva, nayo ñeyyo vibhāvinā;",
  "tika-vin10t2:667": "Chaḍḍane dantakaṭṭhassa, pācitti paridīpitā.",
  "tika-vin10t2:668": "2173.",
  "tika-vin10t2:669": " Sabbattha pana bhikkhussa, hoti āpatti dukkaṭaṁ;",
  "tika-vin10t2:670": "Avalañjepi vā ṭhāne, oloketvāpi vā pana.",
  "tika-vin10t2:671": "2174.",
  "tika-vin10t2:672": " Chaḍḍentiyā anāpatti, tathā ummattikāya vā;",
  "tika-vin10t2:673": "Sañcarittasamuṭṭhānaṁ, kriyākriyamidaṁ siyā.",
  "tika-vin10t2:674": "Aṭṭhamaṁ.",
  "tika-vin10t2:675": "2175.",
  "tika-vin10t2:676": " Khette vā nāḷikerādi-ārāme vāpi yā pana;",
  "tika-vin10t2:677": "Ropime haritaṭṭhāne, yattha katthaci bhikkhunī.",
  "tika-vin10t2:678": "2176.",
  "tika-vin10t2:679": " Tāni cattāri vatthūni, sace chaḍḍeti vā sayaṁ;",
  "tika-vin10t2:680": "Chaḍḍāpeti tathā vutta-nayo āpattinicchayo.",
  "tika-vin10t2:681": "2177.",
  "tika-vin10t2:682": " Bhuñjamānā nisīditvā, khette tu harite tathā;",
  "tika-vin10t2:683": "Ucchuādīni khādantī, gacchantī pana tattha yā.",
  "tika-vin10t2:684": "2178.",
  "tika-vin10t2:685": " Chaḍḍeti yadi ucchiṭṭhaṁ, udakaṁ calakāni vā;",
  "tika-vin10t2:686": "Hoti pācittiyaṁ tassā, bhikkhuno hoti dukkaṭaṁ.",
  "tika-vin10t2:687": "2179.",
  "tika-vin10t2:688": " Chaḍḍentiyā siyāpatti, ṭhāne antamaso jalaṁ;",
  "tika-vin10t2:689": "Pivitvā matthakacchinnaṁ, nāḷikerampi tādise.",
  "tika-vin10t2:690": "2180.",
  "tika-vin10t2:691": " Kasite tu panaṭṭhāne, bījanikkhepane kate;",
  "tika-vin10t2:692": "Na uṭṭhetaṅkuraṁ yāva, sabbesaṁ tāva dukkaṭaṁ.",
  "tika-vin10t2:693": "2181.",
  "tika-vin10t2:694": " Lāyitampi manussānaṁ, khettaṁ rakkhati ce puna;",
  "tika-vin10t2:695": "Rohanatthāya tatthassā, yathāvatthukameva hi.",
  "tika-vin10t2:696": "2182.",
  "tika-vin10t2:697": " Na doso chaḍḍite khette, sabbaṁ chaḍḍentiyā pana;",
  "tika-vin10t2:698": "Samuṭṭhānādayo sabbe, aṭṭhamena samā matā.",
  "tika-vin10t2:699": "Navamaṁ.",
  "tika-vin10t2:700": "2183.",
  "tika-vin10t2:701": " Naccaṁ vā pana gītaṁ vā, vāditaṁ vāpi bhikkhunī;",
  "tika-vin10t2:702": "Dassanatthāya gaccheyya, tassā pācittiyaṁ siyā.",
  "tika-vin10t2:703": "2184.",
  "tika-vin10t2:704": " Dassanatthāya naccassa, gītassa savanāya ca;",
  "tika-vin10t2:705": "Gacchantiyā siyā tassā, padavārena dukkaṭaṁ.",
  "tika-vin10t2:706": "2185.",
  "tika-vin10t2:707": " Sace ekapayogena, olokentī ca passati;",
  "tika-vin10t2:708": "Suṇāti tesaṁ gītampi, ekā pācitti dīpitā.",
  "tika-vin10t2:709": "2186.",
  "tika-vin10t2:710": " Aññasmimpi disābhāge, naccaṁ passati ce pana;",
  "tika-vin10t2:711": "Suṇāti aññato gītaṁ, visuṁ pācittiyo siyuṁ.",
  "tika-vin10t2:712": "2187.",
  "tika-vin10t2:713": " Payogagaṇanāyettha, āpattigaṇanā siyā;",
  "tika-vin10t2:714": "Naccituṁ gāyituṁ neva, sayaṁ labhati bhikkhunī.",
  "tika-vin10t2:715": "2188.",
  "tika-vin10t2:716": " ‘‘Aññaṁ naccāti vādehi’’, iti vattuṁ na vaṭṭati;",
  "tika-vin10t2:717": "‘‘Upaṭṭhānaṁ karomā’’ti, vutte vā sampaṭicchituṁ.",
  "tika-vin10t2:718": "2189.",
  "tika-vin10t2:719": " Tassā pācitti sabbattha, bhikkhuno hoti dukkaṭaṁ;",
  "tika-vin10t2:720": "‘‘Upaṭṭhānaṁ karomā’’ti, vutte bhikkhuniyā pana.",
  "tika-vin10t2:721": "2190.",
  "tika-vin10t2:722": " ‘‘Upaṭṭhānaṁ pasattha’’nti, vattumevaṁ tu vaṭṭati;",
  "tika-vin10t2:723": "Ārāmeyeva ṭhatvā vā, yā passati suṇāti vā.",
  "tika-vin10t2:724": "2191.",
  "tika-vin10t2:725": " Attano ca ṭhitokāsaṁ, āgantvā ca payojitaṁ;",
  "tika-vin10t2:726": "Gantvā passantiyā vāpi, tathārūpā hi kāraṇā.",
  "tika-vin10t2:727": "2192.",
  "tika-vin10t2:728": " Passantiyā tathā maggaṁ, naccaṁ paṭipathepi ca;",
  "tika-vin10t2:729": "Tathā ummattikādīna-manāpattāpadāsupi.",
  "tika-vin10t2:730": "2193.",
  "tika-vin10t2:731": " Idameḷakalomena, samuṭṭhānaṁ samaṁ mataṁ;",
  "tika-vin10t2:732": "Lokavajjamidaṁ pāpa-cittañceva tivedanaṁ.",
  "tika-vin10t2:733": "Dasamaṁ.",
  "tika-vin10t2:734": "Lasuṇavaggo paṭhamo.",
  "tika-vin10t2:735": "2194.",
  "tika-vin10t2:736": " Yādha rattandhakārasmiṁ, appadīpe panekikā;",
  "tika-vin10t2:737": "Santiṭṭhati sace saddhiṁ, purisena ca bhikkhunī.",
  "tika-vin10t2:738": "2195.",
  "tika-vin10t2:739": " Tassā pācittiyaṁ vuttaṁ, saddhiṁ vā sallapantiyā;",
  "tika-vin10t2:740": "Hatthapāsaṁ samāgantvā, rahassādavasena tu.",
  "tika-vin10t2:741": "2196.",
  "tika-vin10t2:742": " Hatthapāsaṁ jahitvā vā, purisassa sace pana;",
  "tika-vin10t2:743": "Ajahitvāpi vā yakkha-petādīnampi bhikkhunī.",
  "tika-vin10t2:744": "2197.",
  "tika-vin10t2:745": " Santiṭṭhati ca yā tassā, dukkaṭaṁ paridīpitaṁ;",
  "tika-vin10t2:746": "Anāpatti sace koci, dutiyā viññu vijjati.",
  "tika-vin10t2:747": "2198.",
  "tika-vin10t2:748": " Tathā ummattikādīna-mathaññavihitāya vā;",
  "tika-vin10t2:749": "Theyyasatthasamuṭṭhānaṁ, kriyaṁ saññāvimokkhakaṁ.",
  "tika-vin10t2:750": "Paṭhamaṁ.",
  "tika-vin10t2:751": "2199.",
  "tika-vin10t2:752": " Dutiye tu ‘‘paṭicchanne, okāse’’ti idaṁ pana;",
  "tika-vin10t2:753": "Adhikaṁ itaraṁ sabbaṁ, paṭhamena samaṁ mataṁ.",
  "tika-vin10t2:754": "Dutiyaṁ.",
  "tika-vin10t2:755": "2200.",
  "tika-vin10t2:756": " Tatiyepi catutthepi, apubbaṁ natthi kiñcipi;",
  "tika-vin10t2:757": "Samānaṁ paṭhameneva, samuṭṭhānādinā saha.",
  "tika-vin10t2:758": "Tatiyacatutthāni.",
  "tika-vin10t2:759": "2201.",
  "tika-vin10t2:760": " Chadananto nisīditvā, anovassappadesakaṁ;",
  "tika-vin10t2:761": "Ajjhokāse nisīditvā, upacārampi vā sace.",
  "tika-vin10t2:762": "2202.",
  "tika-vin10t2:763": " Atikkameti yā, hoti, dukkaṭaṁ paṭhame pade;",
  "tika-vin10t2:764": "Dutiye ca pade tassā, pācitti pariyāputā.",
  "tika-vin10t2:765": "2203.",
  "tika-vin10t2:766": " Pallaṅkassa anokāse, dukkaṭaṁ samudīritaṁ;",
  "tika-vin10t2:767": "Tathāpuṭṭhe anāpuṭṭha-saññāya vicikicchato.",
  "tika-vin10t2:768": "2204.",
  "tika-vin10t2:769": " Asaṁhārimenāpatti, gilānāyāpadāsu vā;",
  "tika-vin10t2:770": "Samuṭṭhānādayo sabbe, kathinena samā matā.",
  "tika-vin10t2:771": "Pañcamaṁ.",
  "tika-vin10t2:772": "2205.",
  "tika-vin10t2:773": " Ekāpatti nisīditvā, hoti gacchantiyā pana;",
  "tika-vin10t2:774": "Ekāva anisīditvā, nipajjitvā vajantiyā.",
  "tika-vin10t2:775": "2206.",
  "tika-vin10t2:776": " Nisīditvā nipajjitvā, honti gacchantiyā duve;",
  "tika-vin10t2:777": "Sesaṁ anantareneva, samuṭṭhānādinā samaṁ.",
  "tika-vin10t2:778": "Chaṭṭhaṁ.",
  "tika-vin10t2:779": "2207.",
  "tika-vin10t2:780": " Chaṭṭhena sattamaṁ tulyaṁ, aṭṭhame natthi kiñcipi;",
  "tika-vin10t2:781": "Vattabbaṁ tisamuṭṭhānaṁ, sacittaṁ dukkhavedanaṁ.",
  "tika-vin10t2:782": "Sattamaṭṭhamāni.",
  "tika-vin10t2:783": "2208.",
  "tika-vin10t2:784": " Nirayabrahmacariyehi, attānaṁ vā parampi vā;",
  "tika-vin10t2:785": "Abhisapeyya pācitti, vācato vācato siyā",
  "tika-vin10t2:786": "2209.",
  "tika-vin10t2:787": " Ṭhapetvā nirayañceva, brahmacariyañca yā pana;",
  "tika-vin10t2:788": "‘‘Sunakhī sūkarī kākī, kāṇā kuṇī’’tiādinā.",
  "tika-vin10t2:789": "2210.",
  "tika-vin10t2:790": " Akkosati ca vācāya, vācāyāpatti dukkaṭaṁ;",
  "tika-vin10t2:791": "Tikapācittiyaṁ vuttaṁ, sesāya tikadukkaṭaṁ.",
  "tika-vin10t2:792": "2211.",
  "tika-vin10t2:793": " Purakkhatvā vadantīna-matthadhammānusāsaniṁ;",
  "tika-vin10t2:794": "Anāpattaṭṭhameneva, samuṭṭhānādayo samā.",
  "tika-vin10t2:795": "Navamaṁ.",
  "tika-vin10t2:796": "2212.",
  "tika-vin10t2:797": " Rodantiyā vadhitvā vā, pācitti paridīpitā;",
  "tika-vin10t2:798": "Dvīsu tesu panekekaṁ, dukkaṭaṁ tu karontiyā.",
  "tika-vin10t2:799": "2213.",
  "tika-vin10t2:800": " Sesamuttānamevettha, samuṭṭhānādayo pana;",
  "tika-vin10t2:801": "Dhuranikkhepatulyāva, kriyāmattaṁ visesakaṁ.",
  "tika-vin10t2:802": "Dasamaṁ.",
  "tika-vin10t2:803": "Andhakāravaggo dutiyo.",
  "tika-vin10t2:804": "2214.",
  "tika-vin10t2:805": " Nhāyati naggā yā pana hutvā;",
  "tika-vin10t2:806": "Sabbapayoge dukkaṭamassā;",
  "tika-vin10t2:807": "Tassa ca vosāne jinavuttaṁ;",
  "tika-vin10t2:808": "Bhikkhuni dosaṁ sā samupeti.",
  "tika-vin10t2:809": "2215.",
  "tika-vin10t2:810": " Acchinnacīvarā naṭṭha-cīvarā āpadāsu vā;",
  "tika-vin10t2:811": "Na doseḷakalomena, samuṭṭhānādayo samā.",
  "tika-vin10t2:812": "Paṭhamaṁ.",
  "tika-vin10t2:813": "2216.",
  "tika-vin10t2:814": " Dutiye pana vattabbaṁ, apubbaṁ natthi kiñcipi;",
  "tika-vin10t2:815": "Samuṭṭhānādayo sabbe, sañcarittasamā matā.",
  "tika-vin10t2:816": "Dutiyaṁ.",
  "tika-vin10t2:817": "2217.",
  "tika-vin10t2:818": " Dussibbitaṁ visibbetvā, sibbanatthāya cīvaraṁ;",
  "tika-vin10t2:819": "Anantarāya taṁ pacchā, yā na sibbeyya bhikkhunī.",
  "tika-vin10t2:820": "2218.",
  "tika-vin10t2:821": " Ṭhapetvā catupañcāhaṁ, ‘‘na sibbissāmyaha’’nti hi;",
  "tika-vin10t2:822": "Dhure nikkhittamatteva, tassā pācittiyaṁ siyā.",
  "tika-vin10t2:823": "2219.",
  "tika-vin10t2:824": " Pacchā sibbati pācitti, nikkhipitvā dhuraṁ sace;",
  "tika-vin10t2:825": "Tikapācittiyaṁ vuttaṁ, sesāya tikadukkaṭaṁ.",
  "tika-vin10t2:826": "2220.",
  "tika-vin10t2:827": " Vuttaṁ ubhinnamaññasmiṁ, parikkhāre tu dukkaṭaṁ;",
  "tika-vin10t2:828": "Anāpatti gilānāya, antarāyepi vā sati.",
  "tika-vin10t2:829": "2221.",
  "tika-vin10t2:830": " Atikkameti pañcāhaṁ, karontī vāpi cīvaraṁ;",
  "tika-vin10t2:831": "Dhuranikkhepanaṁ nāma, samuṭṭhānamidaṁ mataṁ.",
  "tika-vin10t2:832": "Tatiyaṁ.",
  "tika-vin10t2:833": "2222.",
  "tika-vin10t2:834": " Pañcāhikaṁ tu saṅghāṭi-cāraṁ yātikkameyya hi;",
  "tika-vin10t2:835": "Hoti pācittiyāpatti, chaṭṭhe tassāruṇuggame.",
  "tika-vin10t2:836": "2223.",
  "tika-vin10t2:837": " Ekasmiṁ cīvare ekā, pañca pañcasu dīpitā;",
  "tika-vin10t2:838": "Ticīvarañca saṁkacci, dakasāṭīti pañca tu.",
  "tika-vin10t2:839": "2224.",
  "tika-vin10t2:840": " Tikapācitti pañcāhā-natikkante dvidukkaṭaṁ;",
  "tika-vin10t2:841": "Pañcame divase pañca, cīvarāni nisevati.",
  "tika-vin10t2:842": "2225.",
  "tika-vin10t2:843": " Otāpeti gilānāya, anāpattipadāsupi;",
  "tika-vin10t2:844": "Samuṭṭhānādayo sabbe, kathinena samā matā.",
  "tika-vin10t2:845": "Catutthaṁ.",
  "tika-vin10t2:846": "2226.",
  "tika-vin10t2:847": " Gahetvā yā anāpucchā, saṅkametabbacīvaraṁ;",
  "tika-vin10t2:848": "Paribhuñjati aññissā, tassā pācittiyaṁ siyā.",
  "tika-vin10t2:849": "2227.",
  "tika-vin10t2:850": " Tikapācittiyaṁ vuttaṁ, sesāya tikadukkaṭaṁ;",
  "tika-vin10t2:851": "Acchinnacīvarā naṭṭha-cīvarā āpadāsu vā.",
  "tika-vin10t2:852": "2228.",
  "tika-vin10t2:853": " Tathā ummattikādīna-manāpatti pakāsitā;",
  "tika-vin10t2:854": "Kathinena samuṭṭhānaṁ, tulyametaṁ kriyākriyaṁ.",
  "tika-vin10t2:855": "Pañcamaṁ.",
  "tika-vin10t2:856": "2229.",
  "tika-vin10t2:857": " Yā hi bhikkhuni saṅghassa, labhitabbaṁ tu cīvaraṁ;",
  "tika-vin10t2:858": "Nivāreti sace tassā, pācitti paridīpaye.",
  "tika-vin10t2:859": "2230.",
  "tika-vin10t2:860": " Gaṇassāpi ca ekissā, lābhe āpatti dukkaṭaṁ;",
  "tika-vin10t2:861": "Tathevaññaṁ parikkhāraṁ, nivāreti sace pana.",
  "tika-vin10t2:862": "2231.",
  "tika-vin10t2:863": " Ānisaṁsaṁ nidassetvā, nivāreti na dosatā;",
  "tika-vin10t2:864": "Adinnādānatulyāva, samuṭṭhānādayo matā.",
  "tika-vin10t2:865": "Chaṭṭhaṁ.",
  "tika-vin10t2:866": "2232.",
  "tika-vin10t2:867": " Cīvarānaṁ vibhaṅgaṁ yā, paṭisedheyya dhammikaṁ;",
  "tika-vin10t2:868": "Hoti pācittiyaṁ tassā, dukkaṭaṁ paridīpitaṁ.",
  "tika-vin10t2:869": "2233.",
  "tika-vin10t2:870": " Adhamme dhammasaññāya, ubho vematikāya vā;",
  "tika-vin10t2:871": "Ānisaṁsaṁ nidassetvā, paṭisedhentiyā pana.",
  "tika-vin10t2:872": "2234.",
  "tika-vin10t2:873": " Tathā ummattikādīna-manāpatti pakāsitā;",
  "tika-vin10t2:874": "Samuṭṭhānādayo sabbe, anantarasamā matā.",
  "tika-vin10t2:875": "Sattamaṁ.",
  "tika-vin10t2:876": "2235.",
  "tika-vin10t2:877": " Nivāsanūpagaṁ vāpi, tathā pārupanūpagaṁ;",
  "tika-vin10t2:878": "Kappabindukataṁ kiñci, muñcitvā sahadhammike.",
  "tika-vin10t2:879": "2236.",
  "tika-vin10t2:880": " Pitaropi panaññassa, dadeyya yadi cīvaraṁ;",
  "tika-vin10t2:881": "Yassa kassaci tassāpi, pācitti pariyāputā.",
  "tika-vin10t2:882": "2237.",
  "tika-vin10t2:883": " Gaṇanāya vasenettha, cīvarānaṁ tu tā pana;",
  "tika-vin10t2:884": "Pācittiyo gaṇetabbā, bhikkhuno dukkaṭaṁ siyā.",
  "tika-vin10t2:885": "2238.",
  "tika-vin10t2:886": " Tāvakālikamaññesa-manāpatti dadāti ce;",
  "tika-vin10t2:887": "Sañcarittasamā vuttā, samuṭṭhānādayo nayā.",
  "tika-vin10t2:888": "Aṭṭhamaṁ.",
  "tika-vin10t2:889": "2239.",
  "tika-vin10t2:890": " Cīvarassa vibhaṅgaṁ yā, nisedhetvāna cīvare;",
  "tika-vin10t2:891": "Kālaṁ atikkameyyassā, dubbalāsāya dosatā.",
  "tika-vin10t2:892": "2240.",
  "tika-vin10t2:893": " Adubbale tu cīvare, sudubbalanti cetasā;",
  "tika-vin10t2:894": "Ubhosu kaṅkhitāya vā, avoca dukkaṭaṁ jino.",
  "tika-vin10t2:895": "2241.",
  "tika-vin10t2:896": " Ānisaṁsaṁ nidassetvā, nivāreti na dosatā;",
  "tika-vin10t2:897": "Adinnādānatulyāva, samuṭṭhānādayo matā.",
  "tika-vin10t2:898": "Navamaṁ.",
  "tika-vin10t2:899": "2242.",
  "tika-vin10t2:900": " Dhammikaṁ kathinuddhāraṁ, yā nivāreyya bhikkhunī;",
  "tika-vin10t2:901": "Tassā pācittiyāpatti, munindena pakāsitā.",
  "tika-vin10t2:902": "2243.",
  "tika-vin10t2:903": " Ānisaṁso mahā hoti, yassa atthāramūlako;",
  "tika-vin10t2:904": "Uddhāramūlako appo, na dātabbo panīdiso.",
  "tika-vin10t2:905": "2244.",
  "tika-vin10t2:906": " Ānisaṁso mahā hoti, yassa ubbhāramūlako;",
  "tika-vin10t2:907": "Atthāramūlako appo, dātabbo evarūpako.",
  "tika-vin10t2:908": "2245.",
  "tika-vin10t2:909": " Tathā samānisaṁsopi, saddhāpālanakāraṇā;",
  "tika-vin10t2:910": "Ānisaṁsaṁ nidassetvā, paṭisedheti vaṭṭati.",
  "tika-vin10t2:911": "2246.",
  "tika-vin10t2:912": " Sesaṁ pana asesena, sattamena samaṁ mataṁ;",
  "tika-vin10t2:913": "Samuṭṭhānādinā saddhiṁ, apubbaṁ natthi kiñcipi.",
  "tika-vin10t2:914": "Dasamaṁ.",
  "tika-vin10t2:915": "Naggavaggo tatiyo.",
  "tika-vin10t2:916": "2247.",
  "tika-vin10t2:917": " Ekāya tu nipannāya, aparā vā nipajjatu;",
  "tika-vin10t2:918": "Nipajjeyyuṁ saheva dve, dvinnaṁ pācittiyaṁ siyā.",
  "tika-vin10t2:919": "2248.",
  "tika-vin10t2:920": " Āpattibahukā ñeyyā, punappunaṁ nipajjane;",
  "tika-vin10t2:921": "Ekāya ca nipannāya, sace ekā nisīdati.",
  "tika-vin10t2:922": "2249.",
  "tika-vin10t2:923": " Ubho vāpi nisīdanti, samaṁ, ummattikāya vā;",
  "tika-vin10t2:924": "Anāpatti samuṭṭhānaṁ, eḷakena samaṁ mataṁ.",
  "tika-vin10t2:925": "Paṭhamaṁ.",
  "tika-vin10t2:926": "2250.",
  "tika-vin10t2:927": " Pāvārakaṭasārādiṁ, santharitvā panekakaṁ;",
  "tika-vin10t2:928": "Saṁhārimesu teneva, pārupitvā sace pana.",
  "tika-vin10t2:929": "2251.",
  "tika-vin10t2:930": " Nipajjanti saheva dve, tāsaṁ pācittiyaṁ siyā;",
  "tika-vin10t2:931": "Ekasmiṁ dukkaṭaṁ dvinnaṁ, vuttaṁ tu dvikadukkaṭaṁ.",
  "tika-vin10t2:932": "2252.",
  "tika-vin10t2:933": " Vavatthānaṁ nidassetvā, nipajjanti sace pana;",
  "tika-vin10t2:934": "Na dosummattikādīnaṁ, sesaṁ tulyaṁ panādinā.",
  "tika-vin10t2:935": "Dutiyaṁ.",
  "tika-vin10t2:936": "2253.",
  "tika-vin10t2:937": " Purato ca anāpucchā, yadi caṅkamanādayo;",
  "tika-vin10t2:938": "Kareyya pana pācitti, aññissāphāsukāraṇā.",
  "tika-vin10t2:939": "2254.",
  "tika-vin10t2:940": " Nivattanānaṁ gaṇanāya tassā;",
  "tika-vin10t2:941": "Pācittiyānaṁ gaṇanā ca ñeyyā;",
  "tika-vin10t2:942": "Payogatoyeva bhavanti dosā;",
  "tika-vin10t2:943": "Nipajjanaṭṭhānanisīdanānaṁ.",
  "tika-vin10t2:944": "2255.",
  "tika-vin10t2:945": " Uddesādīsu pācitti, padānaṁ gaṇanāvasā;",
  "tika-vin10t2:946": "Tikapācittiyaṁ vuttaṁ, sesāya tikadukkaṭaṁ.",
  "tika-vin10t2:947": "2256.",
  "tika-vin10t2:948": " Na ca aphāsukāmāya, āpucchā purato pana;",
  "tika-vin10t2:949": "Tassā caṅkamanādīni, anāpatti karontiyā.",
  "tika-vin10t2:950": "2257.",
  "tika-vin10t2:951": " Adinnādānatulyāva , samuṭṭhānādayo nayā;",
  "tika-vin10t2:952": "Kriyākriyamidaṁ pāpa- mānasaṁ dukkhavedanaṁ.",
  "tika-vin10t2:953": "Tatiyaṁ.",
  "tika-vin10t2:954": "2258.",
  "tika-vin10t2:955": " Sayaṁ anantarāyā yā, dukkhitaṁ sahajīviniṁ;",
  "tika-vin10t2:956": "Nupaṭṭhāpeyya caññāya, nupaṭṭheyya sayampi vā.",
  "tika-vin10t2:957": "2259.",
  "tika-vin10t2:958": " Dhure nikkhittamatteva, tassā pācittiyaṁ siyā;",
  "tika-vin10t2:959": "Antevāsiniyā vāpi, dukkaṭaṁ itarāya vā.",
  "tika-vin10t2:960": "2260.",
  "tika-vin10t2:961": " Anāpatti gilānāya, gavesitvālabhantiyā;",
  "tika-vin10t2:962": "Āpadummattikādīnaṁ, dhuranikkhepanodayaṁ.",
  "tika-vin10t2:963": "Catutthaṁ.",
  "tika-vin10t2:964": "2261.",
  "tika-vin10t2:965": " Sakaṁ puggalikaṁ datvā, sakavāṭaṁ upassayaṁ;",
  "tika-vin10t2:966": "Sayaṁ upassayā tamhā, nikkaḍḍhati sace pana.",
  "tika-vin10t2:967": "2262.",
  "tika-vin10t2:968": " Ekeneva payogena, dvārādīsu bahūnipi;",
  "tika-vin10t2:969": "Taṁ nikkaḍḍhantiyā tassā, ekaṁ pācittiyaṁ siyā.",
  "tika-vin10t2:970": "2263.",
  "tika-vin10t2:971": " Payogagaṇanāyettha, pācittigaṇanā matā;",
  "tika-vin10t2:972": "Āṇattiyampi eseva, nayo vutto mahesinā.",
  "tika-vin10t2:973": "2264.",
  "tika-vin10t2:974": " ‘‘Ettakāva imaṁ dvārā, nikkaḍḍhāhī’’ti bhāsati;",
  "tika-vin10t2:975": "Ekāyāṇattiyā dvāra-gaṇanāpattiyo siyuṁ.",
  "tika-vin10t2:976": "2265.",
  "tika-vin10t2:977": " Dukkaṭaṁ akavāṭamhā, sesāya tikadukkaṭaṁ;",
  "tika-vin10t2:978": "Ubhinnaṁ pana sabbattha, parikkhāresu dukkaṭaṁ.",
  "tika-vin10t2:979": "2266.",
  "tika-vin10t2:980": " Sesamettha asesena, samuṭṭhānādinā saha;",
  "tika-vin10t2:981": "Saṅghikā hi vihārasmā, nikkaḍḍhanasamaṁ mataṁ.",
  "tika-vin10t2:982": "Pañcamaṁ.",
  "tika-vin10t2:983": "2267.",
  "tika-vin10t2:984": " Chaṭṭhe panidha vattabbaṁ, apubbaṁ natthi kiñcipi;",
  "tika-vin10t2:985": "Sikkhāpadenariṭṭhassa, sadisova vinicchayo.",
  "tika-vin10t2:986": "Chaṭṭhaṁ.",
  "tika-vin10t2:987": "2268.",
  "tika-vin10t2:988": " Sāsaṅkasammate anto-raṭṭhe bhikkhuniyā pana;",
  "tika-vin10t2:989": "Carantiyā siyāpatti, vinā satthena cārikaṁ.",
  "tika-vin10t2:990": "2269.",
  "tika-vin10t2:991": " Gāmantarapavese ca, araññe addhayojane;",
  "tika-vin10t2:992": "Pācittiyanayo ñeyyo, bhikkhunā vinayaññunā.",
  "tika-vin10t2:993": "2270.",
  "tika-vin10t2:994": " Na doso saha satthena, khemaṭṭhānāpadāsu vā;",
  "tika-vin10t2:995": "Idaṁ eḷakalomena, samuṭṭhānādinā samaṁ.",
  "tika-vin10t2:996": "Sattamaṁ.",
  "tika-vin10t2:997": "2271.",
  "tika-vin10t2:998": " Aṭṭhame navame vāpi, anuttānaṁ na vijjati;",
  "tika-vin10t2:999": "Sattamena samānāni, samuṭṭhānādinā saha.",
  "tika-vin10t2:1000": "Aṭṭhamanavamāni.",
  "tika-vin10t2:1001": "2272.",
  "tika-vin10t2:1002": " Pācitti dhuranikkhepe, ‘‘na gamissāmyaha’’nti ca;",
  "tika-vin10t2:1003": "Katvā ca dhuranikkhepaṁ, pacchā gacchantiyā tathā.",
  "tika-vin10t2:1004": "2273.",
  "tika-vin10t2:1005": " Yojanāni pavāretvā, pañca gantumpi vaṭṭati;",
  "tika-vin10t2:1006": "Chasu vattabbamevatthi, kinnu nāmidha taṁ siyā.",
  "tika-vin10t2:1007": "2274.",
  "tika-vin10t2:1008": " Tīṇi gantvā ca teneva, paccāgantuṁ na vaṭṭati;",
  "tika-vin10t2:1009": "Aññena pana maggena, pacchāgacchati vaṭṭati.",
  "tika-vin10t2:1010": "2275.",
  "tika-vin10t2:1011": " Anāpattantarāyasmiṁ, tassā dasavidhe sati;",
  "tika-vin10t2:1012": "Āpadāsu gilānāya, alābhe dutiyāya vā.",
  "tika-vin10t2:1013": "2276.",
  "tika-vin10t2:1014": " Rājacoramanussaggi-toyavāḷasarīsapā;",
  "tika-vin10t2:1015": "Manussajīvitabrahma-cariyassantarāyikā.",
  "tika-vin10t2:1016": "2277.",
  "tika-vin10t2:1017": " Samuṭṭhānādinā tulyaṁ, paṭhamantimavatthunā;",
  "tika-vin10t2:1018": "Ayameva viseso hi, akriyaṁ dukkhavedanaṁ.",
  "tika-vin10t2:1019": "Dasamaṁ.",
  "tika-vin10t2:1020": "Tuvaṭṭavaggo catuttho.",
  "tika-vin10t2:1021": "2278.",
  "tika-vin10t2:1022": " Rājāgāraṁ cittāgāraṁ, ārāmaṁ kīḷuyyānaṁ vā;",
  "tika-vin10t2:1023": "Kīḷāvāpiṁ nānākāraṁ, daṭṭhuṁ gacchantinaṁ tāni.",
  "tika-vin10t2:1024": "2279.",
  "tika-vin10t2:1025": " Niddiṭṭhaṁ muninā tāsaṁ, dukkaṭaṁ tu pade pade;",
  "tika-vin10t2:1026": "Padaṁ anuddharitvāva, sace passanti pañcapi.",
  "tika-vin10t2:1027": "2280.",
  "tika-vin10t2:1028": " Ekāyeva panāpatti, pācitti paridīpitā;",
  "tika-vin10t2:1029": "Gantvā passanti ce taṁ taṁ, pāṭekkāpattiyo siyuṁ.",
  "tika-vin10t2:1030": "2281.",
  "tika-vin10t2:1031": " Payogabahutāyāpi, pācittibahutā siyā;",
  "tika-vin10t2:1032": "Bhikkhussa pana sabbattha, hoti āpatti dukkaṭaṁ.",
  "tika-vin10t2:1033": "2282.",
  "tika-vin10t2:1034": " Avaseso anāpatti-kathāmaggavinicchayo;",
  "tika-vin10t2:1035": "Naccadassanatulyova, samuṭṭhānādinā saha.",
  "tika-vin10t2:1036": "Paṭhamaṁ.",
  "tika-vin10t2:1037": "2283.",
  "tika-vin10t2:1038": " Āsandiṁ vā pallaṅkaṁ vā, māṇanātītaṁ vāḷūpetaṁ;",
  "tika-vin10t2:1039": "Sevantīnaṁ yāsaṁ tāsaṁ, pācittāpattiṁ satthāha.",
  "tika-vin10t2:1040": "2284.",
  "tika-vin10t2:1041": " Nisīdanassāpi nipajjanassa;",
  "tika-vin10t2:1042": "Payogabāhullavasena hoti;",
  "tika-vin10t2:1043": "Iccevamaccantayasena vuttā;",
  "tika-vin10t2:1044": "Pācittiyānaṁ gaṇanā panevaṁ.",
  "tika-vin10t2:1045": "2285.",
  "tika-vin10t2:1046": " Pāde āsandiyā chetvā, bhitvā pallaṅkavāḷake;",
  "tika-vin10t2:1047": "Anāpatti samuṭṭhāna-manantarasamaṁ mataṁ.",
  "tika-vin10t2:1048": "Dutiyaṁ.",
  "tika-vin10t2:1049": "2286.",
  "tika-vin10t2:1050": " Channaṁ aññataraṁ suttaṁ, yadi kantati bhikkhunī;",
  "tika-vin10t2:1051": "Yattakaṁ añchitaṁ hatthā, tasmiṁ takkamhi veṭhite.",
  "tika-vin10t2:1052": "2287.",
  "tika-vin10t2:1053": " Ekā pācitti niddiṭṭhā, suttakantanato pana;",
  "tika-vin10t2:1054": "Sabbapubbapayogesu, dukkaṭaṁ hatthavārato.",
  "tika-vin10t2:1055": "2288.",
  "tika-vin10t2:1056": " Na doso kantitaṁ suttaṁ, puna kantantiyā pana;",
  "tika-vin10t2:1057": "Idaṁ eḷakalomena, samuṭṭhānādinā samaṁ.",
  "tika-vin10t2:1058": "Tatiyaṁ.",
  "tika-vin10t2:1059": "2289.",
  "tika-vin10t2:1060": " Koṭṭanaṁ taṇḍulānaṁ tu, ādiṁ katvāna dukkaṭaṁ;",
  "tika-vin10t2:1061": "Sabbapubbapayogesu, veyyāvaccaṁ karontiyā.",
  "tika-vin10t2:1062": "2290.",
  "tika-vin10t2:1063": " Bhājanāni gaṇetvāva, pācitti yāguādisu;",
  "tika-vin10t2:1064": "Khajjakādīsu rūpānaṁ, gaṇanāya hi dīpaye.",
  "tika-vin10t2:1065": "2291.",
  "tika-vin10t2:1066": " Sace mātāpitūnampi, āgatānaṁ panattano;",
  "tika-vin10t2:1067": "Kiñci kammaṁ akāretvā, kiñci kātuṁ na vaṭṭati.",
  "tika-vin10t2:1068": "2292.",
  "tika-vin10t2:1069": " Saṅghassa yāgupāne vā, saṅghabhattepi vā tathā;",
  "tika-vin10t2:1070": "Cetiyassa ca pūjāya, veyyāvaccakarassa vā.",
  "tika-vin10t2:1071": "2293.",
  "tika-vin10t2:1072": " Attano ca anāpatti, tathā ummattikāya vā;",
  "tika-vin10t2:1073": "Samuṭṭhānādayo sabbe, tatiyena samā matā.",
  "tika-vin10t2:1074": "Catutthaṁ.",
  "tika-vin10t2:1075": "2294.",
  "tika-vin10t2:1076": " Pācitti dhuranikkhepe, yathā cīvarasibbane;",
  "tika-vin10t2:1077": "Tathā idha panekāhaṁ, parihāro na labbhati.",
  "tika-vin10t2:1078": "2295.",
  "tika-vin10t2:1079": " Sesaṁ vuttanayeneva, tattha cīvarasibbane;",
  "tika-vin10t2:1080": "Samuṭṭhānādinā saddhiṁ, veditabbaṁ vibhāvinā;",
  "tika-vin10t2:1081": "Pañcamaṁ.",
  "tika-vin10t2:1082": "2296.",
  "tika-vin10t2:1083": " Kāyena kāyabaddhena, tathā nissaggiyena vā;",
  "tika-vin10t2:1084": "Gihīnaṁ pana yaṁ kiñci, dantaponodakaṁ vinā.",
  "tika-vin10t2:1085": "2297.",
  "tika-vin10t2:1086": " Ajjhoharaṇiyaṁ aññaṁ, aññesaṁ tu dadāti yā;",
  "tika-vin10t2:1087": "Hoti pācittiyaṁ tassā, ṭhapetvā sahadhammike.",
  "tika-vin10t2:1088": "2298.",
  "tika-vin10t2:1089": " Dantakaṭṭhodake vuttaṁ, dukkaṭaṁ muninā idha;",
  "tika-vin10t2:1090": "Yā na deti ca dāpeti, nikkhamitvāpi dentiyā.",
  "tika-vin10t2:1091": "2299.",
  "tika-vin10t2:1092": " Deti bāhiralepaṁ vā, na dosummattikāya vā;",
  "tika-vin10t2:1093": "Samuṭṭhānādayo sabbe, tatiyena samā matā.",
  "tika-vin10t2:1094": "Chaṭṭhaṁ.",
  "tika-vin10t2:1095": "2300.",
  "tika-vin10t2:1096": " Adatvā paribhuñjeyya, yā cāvasathacīvaraṁ;",
  "tika-vin10t2:1097": "Divase tu catutthe taṁ, dhovitvā puna cīvaraṁ.",
  "tika-vin10t2:1098": "2301.",
  "tika-vin10t2:1099": " Sāmaṇerāya vā anta-maso utuniyā sace;",
  "tika-vin10t2:1100": "Tassā pācittiyaṁ vuttaṁ, tikapācittiyaṁ siyā.",
  "tika-vin10t2:1101": "2302.",
  "tika-vin10t2:1102": " Tassā nissajjite tasmiṁ, vuttaṁ tu dvikadukkaṭaṁ;",
  "tika-vin10t2:1103": "Utunīnaṁ abhāve tu, aññāsaṁ puna pariyaye.",
  "tika-vin10t2:1104": "2303.",
  "tika-vin10t2:1105": " Acchinnacīvarādīna-manāpattāpadāsupi;",
  "tika-vin10t2:1106": "Samuṭṭhānādayo sabbe, kathinena samā matā.",
  "tika-vin10t2:1107": "Sattamaṁ.",
  "tika-vin10t2:1108": "2304.",
  "tika-vin10t2:1109": " Adatvā rakkhaṇatthāya, vihāraṁ sakavāṭakaṁ;",
  "tika-vin10t2:1110": "Hoti pācittiyaṁ tassā, cārikaṁ pakkamantiyā.",
  "tika-vin10t2:1111": "2305.",
  "tika-vin10t2:1112": " Attano gāmato aññaṁ, gāmaṁ gacchantiyā pana;",
  "tika-vin10t2:1113": "Parikkhittavihārassa, parikkhepampi vā tathā.",
  "tika-vin10t2:1114": "2306.",
  "tika-vin10t2:1115": " Itarassupacāraṁ vā, paṭhamena padena taṁ;",
  "tika-vin10t2:1116": "Dukkaṭaṁ samatikkante, pācitti dutiyena tu.",
  "tika-vin10t2:1117": "2307.",
  "tika-vin10t2:1118": " Akavāṭabandhanasmiṁ, dukkaṭaṁ paridīpitaṁ;",
  "tika-vin10t2:1119": "Antarāye anāpatti, jaggikaṁ alabhantiyā.",
  "tika-vin10t2:1120": "2308.",
  "tika-vin10t2:1121": " Āpadāsu gilānāya, tathā ummattikāya vā;",
  "tika-vin10t2:1122": "Samuṭṭhānādayo sabbe, kathinena samā matā.",
  "tika-vin10t2:1123": "Aṭṭhamaṁ.",
  "tika-vin10t2:1124": "2309.",
  "tika-vin10t2:1125": " Hatthiassarathādīhi, saṁyuttaṁ sippameva vā;",
  "tika-vin10t2:1126": "Parūpaghātakaṁ mantā-gadayogappabhedakaṁ.",
  "tika-vin10t2:1127": "2310.",
  "tika-vin10t2:1128": " Pariyāpuṇeyya ce kiñci, yassa kassaci santike;",
  "tika-vin10t2:1129": "Hoti pācittiyaṁ tassā, padādīnaṁ vasenidha.",
  "tika-vin10t2:1130": "2311.",
  "tika-vin10t2:1131": " Lekhe pana anāpatti, dhāraṇāya ca guttiyā;",
  "tika-vin10t2:1132": "Parittesu ca sabbesu, tathā ummattikāya vā.",
  "tika-vin10t2:1133": "Navamaṁ.",
  "tika-vin10t2:1134": "2312.",
  "tika-vin10t2:1135": " Dasame natthi vattabbaṁ, navamena samaṁ idaṁ;",
  "tika-vin10t2:1136": "Samuṭṭhānādayo dvinnaṁ, padasodhammasādisā.",
  "tika-vin10t2:1137": "Dasamaṁ.",
  "tika-vin10t2:1138": "Cittāgāravaggo pañcamo.",
  "tika-vin10t2:1139": "2313.",
  "tika-vin10t2:1140": " Sabhikkhukaṁ panārāmaṁ, jānitvā pavisantiyā;",
  "tika-vin10t2:1141": "Anāpucchāva yaṁ kiñci, pācitti pariyāputā.",
  "tika-vin10t2:1142": "2314.",
  "tika-vin10t2:1143": " Sace antamaso rukkha-mūlassapi ca bhikkhunī;",
  "tika-vin10t2:1144": "Anāpucchā parikkhepaṁ, atikkāmeti yā pana.",
  "tika-vin10t2:1145": "2315.",
  "tika-vin10t2:1146": " Upacārokkame vāpi, aparikkhittakassa tu;",
  "tika-vin10t2:1147": "Dukkaṭaṁ paṭhame pāde, pācitti dutiye siyā.",
  "tika-vin10t2:1148": "2316.",
  "tika-vin10t2:1149": " Abhikkhuke sabhikkhūti, saññāya panubhosupi;",
  "tika-vin10t2:1150": "Jātakaṅkhāya vā tassā, hoti āpatti dukkaṭaṁ.",
  "tika-vin10t2:1151": "2317.",
  "tika-vin10t2:1152": " Paṭhamaṁ pavisantīnaṁ, tāsaṁ sīsānulokikā;",
  "tika-vin10t2:1153": "Tā sannipatitā yattha, tāsaṁ gacchati santikaṁ.",
  "tika-vin10t2:1154": "2318.",
  "tika-vin10t2:1155": " Santaṁ bhikkhuṁ panāpucchā, maggo vārāmamajjhato;",
  "tika-vin10t2:1156": "Tena gacchantiyā vāpi, āpadāsu visantiyā.",
  "tika-vin10t2:1157": "2319.",
  "tika-vin10t2:1158": " Tathā ummattikādīna-manāpatti pakāsitā;",
  "tika-vin10t2:1159": "Dhuranikkhepatulyāva, samuṭṭhānādayo nayā.",
  "tika-vin10t2:1160": "Paṭhamaṁ.",
  "tika-vin10t2:1161": "2320.",
  "tika-vin10t2:1162": " Akkoseyya ca yā bhikkhuṁ, paribhāseyya vā pana;",
  "tika-vin10t2:1163": "Tikapācittiyaṁ tassā, sese ca tikadukkaṭaṁ.",
  "tika-vin10t2:1164": "2321.",
  "tika-vin10t2:1165": " Purakkhatvā vadantīna-;",
  "tika-vin10t2:1166": "Matthadhammānusāsaniṁ;",
  "tika-vin10t2:1167": "Na dosomasavādena;",
  "tika-vin10t2:1168": "Tulyo sesanayo mato.",
  "tika-vin10t2:1169": "Dutiyaṁ.",
  "tika-vin10t2:1170": "2322.",
  "tika-vin10t2:1171": " Yā saṅghaṁ paribhāseyya, tassā pācittiyaṁ siyā;",
  "tika-vin10t2:1172": "Ekaṁ sambahulā vāpi, tatheva itarāya vā.",
  "tika-vin10t2:1173": "2323.",
  "tika-vin10t2:1174": " Paribhāsantiyā tassā, dukkaṭaṁ paridīpitaṁ;",
  "tika-vin10t2:1175": "Sesaṁ anantareneva, samuṭṭhānādinā samaṁ.",
  "tika-vin10t2:1176": "Tatiyaṁ.",
  "tika-vin10t2:1177": "2324.",
  "tika-vin10t2:1178": " Nimantitāpi vā sace, pavāritāpi vā pana;",
  "tika-vin10t2:1179": "Nimantanapavāraṇā, ubhopi vuttalakkhaṇā.",
  "tika-vin10t2:1180": "2325.",
  "tika-vin10t2:1181": " Purebhattaṁ tu yāguñca, ṭhapetvā kālikattayaṁ;",
  "tika-vin10t2:1182": "Yā cajjhoharaṇatthāya, yaṁ kiñci pana āmisaṁ.",
  "tika-vin10t2:1183": "2326.",
  "tika-vin10t2:1184": " Paṭiggaṇhāti ce tassā, gahaṇe dukkaṭaṁ siyā;",
  "tika-vin10t2:1185": "Ajjhohāravasenettha, pācitti paridīpitā.",
  "tika-vin10t2:1186": "2327.",
  "tika-vin10t2:1187": " Kālikāni ca tīṇeva, āhāratthāya gaṇhati;",
  "tika-vin10t2:1188": "Gahaṇe dukkaṭaṁ vuttaṁ, tathā ajjhoharantiyā.",
  "tika-vin10t2:1189": "2328.",
  "tika-vin10t2:1190": " Nimantitā yā pana appavāritā;",
  "tika-vin10t2:1191": "Sacepi yāguṁ pivatīdha vaṭṭati;",
  "tika-vin10t2:1192": "Tathā kathetvā puna sāmikassa vā;",
  "tika-vin10t2:1193": "Sacepi sā bhuñjati aññabhojanaṁ.",
  "tika-vin10t2:1194": "2329.",
  "tika-vin10t2:1195": " Kālikāni ca tīṇeva, paccaye sati bhuñjati;",
  "tika-vin10t2:1196": "Tathā ummattikādīnaṁ, anāpatti pakāsitā.",
  "tika-vin10t2:1197": "2330.",
  "tika-vin10t2:1198": " Samuṭṭhānamidaṁ tulyaṁ, addhānena kriyākriyaṁ;",
  "tika-vin10t2:1199": "Nimantitā anāpucchā, sāmiṁ bhuñjati ce pana.",
  "tika-vin10t2:1200": "2331.",
  "tika-vin10t2:1201": " Kappiyaṁ pana kāretvā, akāretvāpi vā yadi;",
  "tika-vin10t2:1202": "Paribhuñjati yā tassā, pācitti kriyato siyā.",
  "tika-vin10t2:1203": "Catutthaṁ.",
  "tika-vin10t2:1204": "2332.",
  "tika-vin10t2:1205": " Bhikkhunīnaṁ avaṇṇaṁ vā, pācitti kulasantike;",
  "tika-vin10t2:1206": "Kulassāvaṇṇanaṁ vāpi, bhikkhunīnaṁ vadantiyā.",
  "tika-vin10t2:1207": "2333.",
  "tika-vin10t2:1208": " Santaṁ bhāsantiyā dosaṁ, na dosummattikāya vā;",
  "tika-vin10t2:1209": "Omasavādatulyāva, samuṭṭhānādayo nayā.",
  "tika-vin10t2:1210": "Pañcamaṁ.",
  "tika-vin10t2:1211": "2334.",
  "tika-vin10t2:1212": " Addhayojanato ore, bhikkhu ovādadāyako;",
  "tika-vin10t2:1213": "Na vasati sace maggo, akhemo vā sace siyā.",
  "tika-vin10t2:1214": "2335.",
  "tika-vin10t2:1215": " Ayaṁ abhikkhuko nāma, āvāso pana tattha hi;",
  "tika-vin10t2:1216": "Upagacchantiyā vassaṁ, āpatti aruṇuggame.",
  "tika-vin10t2:1217": "2336.",
  "tika-vin10t2:1218": " Pakkantā pakkhasaṅkantā, vibbhantā vā matāpi vā;",
  "tika-vin10t2:1219": "Vassaṁ upagatā bhikkhū, anāpattāpadāsupi.",
  "tika-vin10t2:1220": "2337.",
  "tika-vin10t2:1221": " Seso ñeyyo kathāmaggo;",
  "tika-vin10t2:1222": "Bhikkhunovādako pana;",
  "tika-vin10t2:1223": "Idaṁ eḷakalomena;",
  "tika-vin10t2:1224": "Samuṭṭhānādinā samaṁ.",
  "tika-vin10t2:1225": "Chaṭṭhaṁ.",
  "tika-vin10t2:1226": "2338.",
  "tika-vin10t2:1227": " Yā bhikkhunubhatosaṅghe, vassaṁvuṭṭhā tato puna;",
  "tika-vin10t2:1228": "‘‘Nāhaṁ pavāressāmī’’ti, sā nikkhipati ce dhuraṁ.",
  "tika-vin10t2:1229": "2339.",
  "tika-vin10t2:1230": " Dhure nikkhittamattasmiṁ, tassā pācittiyaṁ siyā;",
  "tika-vin10t2:1231": "Sati vā antarāyasmiṁ, gilānāyāpadāsupi.",
  "tika-vin10t2:1232": "2340.",
  "tika-vin10t2:1233": " Pariyesitvāpi vā bhikkhuṁ, na doso alabhantiyā;",
  "tika-vin10t2:1234": "Idaṁ tu dhuranikkhepa-samuṭṭhānamudīritaṁ.",
  "tika-vin10t2:1235": "Sattamaṁ.",
  "tika-vin10t2:1236": "2341.",
  "tika-vin10t2:1237": " ‘‘Ovādādīnamatthāya, na gacchissāmyaha’’nti hi;",
  "tika-vin10t2:1238": "Dhure nikkhittamattasmiṁ, pācitti paridīpaye.",
  "tika-vin10t2:1239": "2342.",
  "tika-vin10t2:1240": " Sadisaṁ tu samuṭṭhānaṁ, paṭhamantimavatthunā;",
  "tika-vin10t2:1241": "Akriyaṁ lokavajjañca, kāyikaṁ dukkhavedanaṁ.",
  "tika-vin10t2:1242": "Aṭṭhamaṁ.",
  "tika-vin10t2:1243": "2343.",
  "tika-vin10t2:1244": " ‘‘Na yācissāmi ovādaṁ, na pucchissāmuposathaṁ’’;",
  "tika-vin10t2:1245": "Iccevaṁ pana nikkhitte, dhure pācittiyaṁ siyā.",
  "tika-vin10t2:1246": "2344.",
  "tika-vin10t2:1247": " Sati vā antarāyasmiṁ, gilānāyāpadāsu vā;",
  "tika-vin10t2:1248": "Na doso pariyesitvā, dutiyaṁ alabhantiyā.",
  "tika-vin10t2:1249": "2345.",
  "tika-vin10t2:1250": " Aṭṭhamepi anāpatti, evameva pakāsitā;",
  "tika-vin10t2:1251": "Idaṁ tu dhuranikkhepa-samuṭṭhānamudīritaṁ.",
  "tika-vin10t2:1252": "Navamaṁ.",
  "tika-vin10t2:1253": "2346.",
  "tika-vin10t2:1254": " Pasākhe pana sañjātaṁ, gaṇḍaṁ rucitameva vā;",
  "tika-vin10t2:1255": "Anāpucchāva saṅghaṁ vā, gaṇaṁ ekena ekikā.",
  "tika-vin10t2:1256": "2347.",
  "tika-vin10t2:1257": " ‘‘Bhinda phālehi dhovā’’ti, sabbānevāṇāpentiyā;",
  "tika-vin10t2:1258": "Katesu dukkaṭāniccha, tassā pācittiyo cha ca.",
  "tika-vin10t2:1259": "2348.",
  "tika-vin10t2:1260": " ‘‘Yamettha atthi kātabbaṁ, taṁ sabbaṁ tvaṁ karohi’’ti;",
  "tika-vin10t2:1261": "Āṇāpeti sace evaṁ, so ca sabbaṁ karoti ce.",
  "tika-vin10t2:1262": "2349.",
  "tika-vin10t2:1263": " Ekāya pana vācāya, dukkaṭāni panaccha ca;",
  "tika-vin10t2:1264": "Tassā pācittiyacchakkaṁ, dvādasāpattiyo siyuṁ.",
  "tika-vin10t2:1265": "2350.",
  "tika-vin10t2:1266": " Bhedanādīsu ekaṁ sā, āṇāpeti sace pana;",
  "tika-vin10t2:1267": "So karoti ca sabbāni, ekaṁ pācittiyaṁ siyā.",
  "tika-vin10t2:1268": "2351.",
  "tika-vin10t2:1269": " Āpucchitvāpi vā viññuṁ, gahetvā dutiyampi vā;",
  "tika-vin10t2:1270": "Bhedanādīni sabbāni, kārāpeti sace pana.",
  "tika-vin10t2:1271": "2352.",
  "tika-vin10t2:1272": " Tassā ummattikādīna-manāpatti pakāsitā;",
  "tika-vin10t2:1273": "Samuṭṭhānādayo sabbe, kathinena samā matā.",
  "tika-vin10t2:1274": "Dasamaṁ.",
  "tika-vin10t2:1275": "Ārāmavaggo chaṭṭho.",
  "tika-vin10t2:1276": "2353.",
  "tika-vin10t2:1277": " Gaṇaṁpariyesanādismiṁ, gabbhiniṁ vuṭṭhapentiyā;",
  "tika-vin10t2:1278": "Ñattiyā kammavācāhi, upajjhāyāya dukkaṭaṁ.",
  "tika-vin10t2:1279": "2354.",
  "tika-vin10t2:1280": " Kammavācāya osāne, pācitti pariyāputā;",
  "tika-vin10t2:1281": "Tathā gabbhinisaññāya, na ca gabbhiniyā pana.",
  "tika-vin10t2:1282": "2355.",
  "tika-vin10t2:1283": " Ubho sañjātakaṅkhāya, hoti āpatti dukkaṭaṁ;",
  "tika-vin10t2:1284": "Tathācariniyā tassā, gaṇassāpi ca dīpitaṁ.",
  "tika-vin10t2:1285": "2356.",
  "tika-vin10t2:1286": " Dvīsvagabbhinisaññāya, na dosummattikāya vā;",
  "tika-vin10t2:1287": "Adinnādānatulyāva, samuṭṭhānādayo nayā.",
  "tika-vin10t2:1288": "Paṭhamaṁ.",
  "tika-vin10t2:1289": "2357.",
  "tika-vin10t2:1290": " Dutiye natthi vattabbaṁ, paṭhamena samaṁ mataṁ;",
  "tika-vin10t2:1291": "Samuṭṭhānādinā saddhiṁ, natthi kāci visesatā.",
  "tika-vin10t2:1292": "Dutiyaṁ.",
  "tika-vin10t2:1293": "2358.",
  "tika-vin10t2:1294": " Chasvasikkhitasikkhaṁ tu, sikkhamānañhi bhikkhunī;",
  "tika-vin10t2:1295": "Dve vassāni siyāpatti, vuṭṭhāpeyya sace pana.",
  "tika-vin10t2:1296": "2359.",
  "tika-vin10t2:1297": " Tikapācittiyaṁ vuttaṁ, dhammakamme tu satthunā;",
  "tika-vin10t2:1298": "Adhamme pana kammasmiṁ, dīpitaṁ tikadukkaṭaṁ.",
  "tika-vin10t2:1299": "2360.",
  "tika-vin10t2:1300": " Chasu sikkhitasikkhaṁ yā, dve vassāni akhaṇḍato;",
  "tika-vin10t2:1301": "Vuṭṭhāpeti anāpatti, tathā ummattikāya vā.",
  "tika-vin10t2:1302": "2361.",
  "tika-vin10t2:1303": " Imā hi cha ca sikkhāyo, saṭṭhivassāpi ce pana;",
  "tika-vin10t2:1304": "Pabbajjāya padātabbā, adatvā na ca kāraye.",
  "tika-vin10t2:1305": "Tatiyaṁ.",
  "tika-vin10t2:1306": "2362.",
  "tika-vin10t2:1307": " Catutthe natthi vattabbaṁ, idha saṅghena sammataṁ;",
  "tika-vin10t2:1308": "Sikkhamānamanāpatti, hoti taṁ vuṭṭhapentiyā.",
  "tika-vin10t2:1309": "2363.",
  "tika-vin10t2:1310": " Adinnā paṭhamaṁ hoti, sace vuṭṭhānasammuti;",
  "tika-vin10t2:1311": "Tatthāpi ca padātabbā, upasampadamāḷake.",
  "tika-vin10t2:1312": "2364.",
  "tika-vin10t2:1313": " Tatiyañca catutthañca, samuṭṭhānādinā pana;",
  "tika-vin10t2:1314": "Paṭhamena samaṁ ñeyyaṁ, catutthaṁ tu kriyākriyaṁ.",
  "tika-vin10t2:1315": "Catutthaṁ.",
  "tika-vin10t2:1316": "2365.",
  "tika-vin10t2:1317": " Ūnadvādasavassaṁ tu, kañci gihigataṁ pana;",
  "tika-vin10t2:1318": "Paripuṇṇāti saññāya, na doso vuṭṭhapentiyā.",
  "tika-vin10t2:1319": "2366.",
  "tika-vin10t2:1320": " Hoti vānupasampannā, upasampāditāpi sā;",
  "tika-vin10t2:1321": "Asesena ca sesaṁ tu, paṭhamena samaṁ mataṁ.",
  "tika-vin10t2:1322": "Pañcamaṁ.",
  "tika-vin10t2:1323": "2367.",
  "tika-vin10t2:1324": " Chaṭṭhaṁ tu tatiye vutta-nayeneva vibhāvaye;",
  "tika-vin10t2:1325": "Sattamampi tathā sabbaṁ, catutthena samaṁ mataṁ.",
  "tika-vin10t2:1326": "Chaṭṭhasattamāni.",
  "tika-vin10t2:1327": "2368.",
  "tika-vin10t2:1328": " Yaṁ tuvaṭṭakavaggasmiṁ, dukkhitaṁ sahajīviniṁ;",
  "tika-vin10t2:1329": "Vuttaṁ tena samaṁ ñeyyaṁ, aṭṭhamaṁ na visesatā.",
  "tika-vin10t2:1330": "Aṭṭhamaṁ.",
  "tika-vin10t2:1331": "2369.",
  "tika-vin10t2:1332": " Dve vassāni ca yā kāci, vuṭṭhāpitapavattiniṁ;",
  "tika-vin10t2:1333": "Nānubandheyya ce tassā, pācitti pariyāputā.",
  "tika-vin10t2:1334": "2370.",
  "tika-vin10t2:1335": " ‘‘Dve vassāni ahaṁ nānu-bandhissāmī’’ti ce pana;",
  "tika-vin10t2:1336": "Dhure nikkhittamattasmiṁ, tassā pācittiyaṁ siyā.",
  "tika-vin10t2:1337": "2371.",
  "tika-vin10t2:1338": " Tañca bālamalajjiṁ vā, gilānāyāpadāsu vā;",
  "tika-vin10t2:1339": "Nānubandhantiyā tassā, na dosummattikāya vā.",
  "tika-vin10t2:1340": "2372.",
  "tika-vin10t2:1341": " Samuṭṭhānādayo tulyā, paṭhamantimavatthunā;",
  "tika-vin10t2:1342": "Idaṁ panākriyaṁ vuttaṁ, vedanā dukkhavedanā.",
  "tika-vin10t2:1343": "Navamaṁ.",
  "tika-vin10t2:1344": "2373.",
  "tika-vin10t2:1345": " Vuṭṭhāpetvā tu yā kāci, bhikkhunī sahajīviniṁ;",
  "tika-vin10t2:1346": "Taṁ gahetvā na gaccheyya, na caññaṁ āṇāpeyya ce.",
  "tika-vin10t2:1347": "2374.",
  "tika-vin10t2:1348": " Dhure nikkhittamattasmiṁ, tassā pācittiyaṁ siyā;",
  "tika-vin10t2:1349": "Sati vā antarāyasmiṁ, dutiyaṁ alabhantiyā.",
  "tika-vin10t2:1350": "2375.",
  "tika-vin10t2:1351": " Āpadāsu gilānāya, tathā ummattikāya vā;",
  "tika-vin10t2:1352": "Na doso dhuranikkhepa-samuṭṭhānamidaṁ pana.",
  "tika-vin10t2:1353": "Dasamaṁ.",
  "tika-vin10t2:1354": "Gabbhinivaggo sattamo.",
  "tika-vin10t2:1355": "2376.",
  "tika-vin10t2:1356": " Kumāribhūtavaggassa, paṭhamādīni tīṇipi;",
  "tika-vin10t2:1357": "Gihigatehi tīheva, sadisānīti niddise.",
  "tika-vin10t2:1358": "2377.",
  "tika-vin10t2:1359": " Yā mahūpapadā dve tu, sikkhamānā panādito;",
  "tika-vin10t2:1360": "‘‘Gatā vīsativassā’’ti, viññātabbā vibhāvinā.",
  "tika-vin10t2:1361": "2378.",
  "tika-vin10t2:1362": " Sace gihigatā honti, na ca vā purisaṁ gatā;",
  "tika-vin10t2:1363": "‘‘Sikkhamānā’’ti vattabbā, tā hi sammutiādisu.",
  "tika-vin10t2:1364": "2379.",
  "tika-vin10t2:1365": " Na tā ‘‘kumāribhūtā’’ti, tathā ‘‘gihigatā’’ti vā;",
  "tika-vin10t2:1366": "Vattabbā panubhopetā, evaṁ vattuṁ na vaṭṭati.",
  "tika-vin10t2:1367": "2380.",
  "tika-vin10t2:1368": " Sammutiṁ dasavassāya, datvā dvādasavassikā;",
  "tika-vin10t2:1369": "Kattabbā upasampannā, sesāsupi ayaṁ nayo.",
  "tika-vin10t2:1370": "2381.",
  "tika-vin10t2:1371": " Yā aṭṭhārasavassā tu, tato paṭṭhāya sā pana;",
  "tika-vin10t2:1372": "Vuttā ‘‘kumāribhūtā’’ti, tathā ‘‘gihigatā’’tipi.",
  "tika-vin10t2:1373": "2382.",
  "tika-vin10t2:1374": " Vuttā ‘‘kumāribhūtā’’ti, sāmaṇerī hi yā pana;",
  "tika-vin10t2:1375": "‘‘Kumāribhūtā’’ icceva, vattabbā na panaññathā.",
  "tika-vin10t2:1376": "2383.",
  "tika-vin10t2:1377": " Etā tu pana tissopi, sikkhāsammutidānato;",
  "tika-vin10t2:1378": "‘‘Sikkhamānā’’ti vattumpi, vaṭṭateva na saṁsayo.",
  "tika-vin10t2:1379": "Tatiyaṁ.",
  "tika-vin10t2:1380": "2384.",
  "tika-vin10t2:1381": " Ūnadvādasavassāva, vuṭṭhāpeti sace paraṁ;",
  "tika-vin10t2:1382": "Hutvā sayamupajjhāyā, sikkhamānaṁ tu bhikkhunī.",
  "tika-vin10t2:1383": "2385.",
  "tika-vin10t2:1384": " Pubbe vuttanayeneva, dukkaṭānamanantaraṁ;",
  "tika-vin10t2:1385": "Kammavācānamosāne, tassā pācitti dīpitā.",
  "tika-vin10t2:1386": "Catutthaṁ.",
  "tika-vin10t2:1387": "2386.",
  "tika-vin10t2:1388": " Pañcame natthi vattabbaṁ, catutthaṁ pañcamampi ca;",
  "tika-vin10t2:1389": "Ubhayaṁ tisamuṭṭhānaṁ, pañcamaṁ tu kriyākriyaṁ.",
  "tika-vin10t2:1390": "Pañcamaṁ.",
  "tika-vin10t2:1391": "2387.",
  "tika-vin10t2:1392": " Saṅghenupaparikkhitvā, ‘‘alaṁ tāvā’’ti vāritā;",
  "tika-vin10t2:1393": "Upasampāditenettha, pacchā khīyati dosatā.",
  "tika-vin10t2:1394": "2388.",
  "tika-vin10t2:1395": " Ujjhāyati sace chanda-dosādīhi karontiyā;",
  "tika-vin10t2:1396": "Na doso tisamuṭṭhānaṁ, sacittaṁ dukkhavedanaṁ.",
  "tika-vin10t2:1397": "Chaṭṭhaṁ.",
  "tika-vin10t2:1398": "2389.",
  "tika-vin10t2:1399": " Laddhe ca cīvare pacchā, asante antarāyike;",
  "tika-vin10t2:1400": "‘‘Vuṭṭhāpessāmi nāha’’nti, dhuranikkhepane pana.",
  "tika-vin10t2:1401": "2390.",
  "tika-vin10t2:1402": " Hoti pācittiyaṁ tassā, gilānāyāpadāsupi;",
  "tika-vin10t2:1403": "Na doso pariyesitvā, parisaṁ alabhantiyā.",
  "tika-vin10t2:1404": "2391.",
  "tika-vin10t2:1405": " Idañhi dhuranikkhepa-samuṭṭhānaṁ sacittakaṁ;",
  "tika-vin10t2:1406": "Akriyaṁ lokavajjañca, hotidaṁ dukkhavedanaṁ.",
  "tika-vin10t2:1407": "Sattamaṁ.",
  "tika-vin10t2:1408": "2392.",
  "tika-vin10t2:1409": " Aṭṭhamaṁ sattameneva, sadisaṁ pana sabbathā;",
  "tika-vin10t2:1410": "Navamepi ca vattabbaṁ, natthi uttānamevidaṁ.",
  "tika-vin10t2:1411": "2393.",
  "tika-vin10t2:1412": " Natthājānantiyā doso, tathā ummattikāya vā;",
  "tika-vin10t2:1413": "Adinnādānatulyāva, samuṭṭhānādayo nayā.",
  "tika-vin10t2:1414": "Aṭṭhamanavamāni.",
  "tika-vin10t2:1415": "2394.",
  "tika-vin10t2:1416": " Mātarā pitarā vātha, nānuññātaṁ tu sāminā;",
  "tika-vin10t2:1417": "Tassā pācittiyāpatti, taṁ vuṭṭhāpentiyā siyā.",
  "tika-vin10t2:1418": "2395.",
  "tika-vin10t2:1419": " Upasampadakālasmiṁ, tathā pabbājanakkhaṇe;",
  "tika-vin10t2:1420": "Dvikkhattuṁ pucchitabbaṁ tu, bhikkhunīhi, na bhikkhunā.",
  "tika-vin10t2:1421": "2396.",
  "tika-vin10t2:1422": " Anāpatti na jānāti, mātuādīnamatthitaṁ;",
  "tika-vin10t2:1423": "Idaṁ catusamuṭṭhānaṁ, vācato kāyavācato.",
  "tika-vin10t2:1424": "2397.",
  "tika-vin10t2:1425": " Vācāmānasato ceva, kāyavācāditopi ca;",
  "tika-vin10t2:1426": "Kriyākriyamacittañca, ticittañca tivedanaṁ.",
  "tika-vin10t2:1427": "Dasamaṁ.",
  "tika-vin10t2:1428": "2398.",
  "tika-vin10t2:1429": " Yā pārivāsikenettha, chandadānena bhikkhunī;",
  "tika-vin10t2:1430": "Vuṭṭhāpeti sace sikkha-mānaṁ pācittiyaṁ siyā.",
  "tika-vin10t2:1431": "2399.",
  "tika-vin10t2:1432": " Avuṭṭhitāyanāpatti, parisāyāvihāya vā;",
  "tika-vin10t2:1433": "Chandaṁ tu tisamuṭṭhānaṁ, ticittañca tivedanaṁ.",
  "tika-vin10t2:1434": "Ekādasamaṁ.",
  "tika-vin10t2:1435": "2400.",
  "tika-vin10t2:1436": " Dvādase terase vāpi, vattabbaṁ natthi kiñcipi;",
  "tika-vin10t2:1437": "Samuṭṭhānādayo sabbe, anantarasamā matā.",
  "tika-vin10t2:1438": "Dvādasamaterasamāni.",
  "tika-vin10t2:1439": "Kumārībhūtavaggo aṭṭhamo.",
  "tika-vin10t2:1440": "2401.",
  "tika-vin10t2:1441": " Samaṇī agilānā yā, dhāreyya chattupāhanaṁ;",
  "tika-vin10t2:1442": "Tassā pācittiyāpatti, hotīti pariyāputā.",
  "tika-vin10t2:1443": "2402.",
  "tika-vin10t2:1444": " Sace ekapayogena, maggassa gamane pana;",
  "tika-vin10t2:1445": "Divasampi ca dhāreti, ekaṁ pācittiyaṁ siyā.",
  "tika-vin10t2:1446": "2403.",
  "tika-vin10t2:1447": " Kaddamādīni passitvā, omuñcitvā upāhanā;",
  "tika-vin10t2:1448": "Chattameva ca dhārentī, yadi gacchati dukkaṭaṁ.",
  "tika-vin10t2:1449": "2404.",
  "tika-vin10t2:1450": " Sace upāhanāruḷhā, disvā gacchādikaṁ pana;",
  "tika-vin10t2:1451": "Taṁ chattamapanāmetvā, dukkaṭaṁ hoti gacchati.",
  "tika-vin10t2:1452": "2405.",
  "tika-vin10t2:1453": " Chattampi apanāmetvā, omuñcitvā upāhanā;",
  "tika-vin10t2:1454": "Puna dhārentiyā tassā, hoti pācittiyaṁ pana.",
  "tika-vin10t2:1455": "2406.",
  "tika-vin10t2:1456": " Payogagaṇanāyeva , pācittigaṇanā siyā;",
  "tika-vin10t2:1457": "Tikapācittiyaṁ vuttaṁ, tatheva dvikadukkaṭaṁ.",
  "tika-vin10t2:1458": "2407.",
  "tika-vin10t2:1459": " Ārāme upacāre vā, doso natthāpadāsupi;",
  "tika-vin10t2:1460": "Idaṁ eḷakalomena, samuṭṭhānādinā samaṁ.",
  "tika-vin10t2:1461": "Paṭhamaṁ.",
  "tika-vin10t2:1462": "2408.",
  "tika-vin10t2:1463": " Hoti bhikkhuniyā yānā, orohitvā punappunaṁ;",
  "tika-vin10t2:1464": "Abhirūhantiyāpatti, payogagaṇanāvasā.",
  "tika-vin10t2:1465": "2409.",
  "tika-vin10t2:1466": " Āpadāsu anāpatti, tathā ummattikāya vā;",
  "tika-vin10t2:1467": "Sesaṁ anantareneva, samuṭṭhānādinā samaṁ.",
  "tika-vin10t2:1468": "Dutiyaṁ.",
  "tika-vin10t2:1469": "2410.",
  "tika-vin10t2:1470": " Yā ca dhāreyya saṅghāṇiṁ, yaṁ kiñcipi kaṭūpiyaṁ;",
  "tika-vin10t2:1471": "Tassā pācittiyāpatti, hotīti pariyāputā.",
  "tika-vin10t2:1472": "2411.",
  "tika-vin10t2:1473": " Dhārentiyā panetthāpi, omuñcitvā punappunaṁ;",
  "tika-vin10t2:1474": "Payogagaṇanāyeva, tassā pācittiyo siyuṁ.",
  "tika-vin10t2:1475": "2412.",
  "tika-vin10t2:1476": " Ābādhapaccayā yā tu, dhāreti kaṭisuttakaṁ;",
  "tika-vin10t2:1477": "Tathā ummattikādīna-manāpatti pakāsitā.",
  "tika-vin10t2:1478": "2413.",
  "tika-vin10t2:1479": " Sesaṁ tu paṭhameneva, sadisanti pakāsitaṁ;",
  "tika-vin10t2:1480": "Idha cākusalaṁ cittaṁ, lokavajjaṁ visesatā.",
  "tika-vin10t2:1481": "Tatiyaṁ.",
  "tika-vin10t2:1482": "2414.",
  "tika-vin10t2:1483": " Dhāreti pana yaṁ kiñci, sace sīsūpagādisu;",
  "tika-vin10t2:1484": "Tassā tassa ca vatthussa, gaṇanāpattiyo siyuṁ.",
  "tika-vin10t2:1485": "2415.",
  "tika-vin10t2:1486": " Ābādhapaccayā doso, kiñci dhārentiyā na ca;",
  "tika-vin10t2:1487": "Sesaṁ anantareneva, sadisaṁ paridīpitaṁ.",
  "tika-vin10t2:1488": "Catutthaṁ.",
  "tika-vin10t2:1489": "2416.",
  "tika-vin10t2:1490": " Yena kenaci gandhena, savaṇṇāvaṇṇakena ca;",
  "tika-vin10t2:1491": "Nhāsantiyā panāpatti, nhānosāne pakāsitā.",
  "tika-vin10t2:1492": "2417.",
  "tika-vin10t2:1493": " Gandhayojanato sabba-payoge dukkaṭaṁ siyā;",
  "tika-vin10t2:1494": "Ābādhapaccayā doso, natthi ummattikāya vā.",
  "tika-vin10t2:1495": "2418.",
  "tika-vin10t2:1496": " Sesaṁ tu tatiyeneva, sadisaṁ sabbathā mataṁ;",
  "tika-vin10t2:1497": "Chaṭṭhampi tatiyeneva, sadisanti pakāsitaṁ.",
  "tika-vin10t2:1498": "Pañcamachaṭṭhāni.",
  "tika-vin10t2:1499": "2419.",
  "tika-vin10t2:1500": " Ubbaṭṭāpeyya caññāya, sambāhāpeyya vā tathā;",
  "tika-vin10t2:1501": "Hoti bhikkhuniyāpatti, sace bhikkhuniyā pana.",
  "tika-vin10t2:1502": "2420.",
  "tika-vin10t2:1503": " Ettha hatthamamocetvā, ekā ubbaṭṭane siyā;",
  "tika-vin10t2:1504": "Mocetvā pana mocetvā, payogagaṇanā siyā.",
  "tika-vin10t2:1505": "2421.",
  "tika-vin10t2:1506": " Sambāhanepi eseva, nayo ñeyyo vibhāvinā;",
  "tika-vin10t2:1507": "Āpadāsu gilānāya, anāpatti pakāsitā.",
  "tika-vin10t2:1508": "2422.",
  "tika-vin10t2:1509": " Sesaṁ tu tatiyeneva, samuṭṭhānādinā samaṁ;",
  "tika-vin10t2:1510": "Sattamena samānāva, aṭṭhamādīni tīṇipi.",
  "tika-vin10t2:1511": "Sattamaṭṭhamanavamadasamāni.",
  "tika-vin10t2:1512": "2423.",
  "tika-vin10t2:1513": " Yā antoupacārasmiṁ, bhikkhussa purato pana;",
  "tika-vin10t2:1514": "Anāpucchā nisīdeyya, chamāyapi na vaṭṭati.",
  "tika-vin10t2:1515": "2424.",
  "tika-vin10t2:1516": " Tikapācittiyaṁ vuttaṁ, pucchite dukkaṭadvayaṁ;",
  "tika-vin10t2:1517": "Āpadāsu gilānāya, na dosummattikāya vā.",
  "tika-vin10t2:1518": "2425.",
  "tika-vin10t2:1519": " Idaṁ pana samuṭṭhānaṁ, kathinena samaṁ mataṁ;",
  "tika-vin10t2:1520": "Kriyākriyamacittañca, ticittañca tivedanaṁ.",
  "tika-vin10t2:1521": "Ekādasamaṁ.",
  "tika-vin10t2:1522": "2426.",
  "tika-vin10t2:1523": " Anokāsakataṁ bhikkhuṁ, pañhaṁ puccheyya dosatā;",
  "tika-vin10t2:1524": "Vinaye ca katokāsaṁ, suttaṁ pucchantiyāpi ca.",
  "tika-vin10t2:1525": "2427.",
  "tika-vin10t2:1526": " Kāretvā pana okāsaṁ, anodissāpi pucchati;",
  "tika-vin10t2:1527": "Na doso padasodhamma-samuṭṭhānamidaṁ pana.",
  "tika-vin10t2:1528": "Dvādasamaṁ.",
  "tika-vin10t2:1529": "2428.",
  "tika-vin10t2:1530": " Saṁkaccikaṁ vinā gāmaṁ, padasā pavisantiyā;",
  "tika-vin10t2:1531": "Parikkhittassa gāmassa, parikkhepokkame pana.",
  "tika-vin10t2:1532": "2429.",
  "tika-vin10t2:1533": " Dukkaṭaṁ paṭhame pāde, pācitti dutiye siyā;",
  "tika-vin10t2:1534": "Upacārokkamepettha, eseva ca nayo mato.",
  "tika-vin10t2:1535": "2430.",
  "tika-vin10t2:1536": " Yassā saṁkaccikaṁ naṭṭhaṁ, acchinnaṁ vāpi kenaci;",
  "tika-vin10t2:1537": "Anāpatti siyā tassā, gilānāyāpadāsupi.",
  "tika-vin10t2:1538": "2431.",
  "tika-vin10t2:1539": " Idameḷakalomena, samuṭṭhānādinā samaṁ;",
  "tika-vin10t2:1540": "Sesaṁ vuttanayeneva, viññātabbaṁ vibhāvinā.",
  "tika-vin10t2:1541": "Terasamaṁ.",
  "tika-vin10t2:1542": "Chattupāhanavaggo navamo.",
  "tika-vin10t2:1543": "Iti vinayavinicchaye pācittiyakathā niṭṭhitā.",
  "tika-vin10t2:1544": "Pāṭidesanīyakathā",
  "tika-vin10t2:1545": "2432.",
  "tika-vin10t2:1546": " Agilānā sace sappiṁ, laddhaṁ viññattiyā sayaṁ;",
  "tika-vin10t2:1547": "‘‘Bhuñjissāmī’’ti gahaṇe, dukkaṭaṁ paridīpitaṁ.",
  "tika-vin10t2:1548": "2433.",
  "tika-vin10t2:1549": " Ajjhohāravaseneva, pāṭidesaniyaṁ siyā;",
  "tika-vin10t2:1550": "Tipāṭidesanīyaṁ tu, gilānāya dvidukkaṭaṁ.",
  "tika-vin10t2:1551": "2434.",
  "tika-vin10t2:1552": " Gilānā viññāpetvāna, pacchā sevantiyāpi ca;",
  "tika-vin10t2:1553": "Gilānāyāvasesaṁ vā, viññattaṁ ñātakādito.",
  "tika-vin10t2:1554": "2435.",
  "tika-vin10t2:1555": " Aññassatthāya vā atta-dhanenummattikāya vā;",
  "tika-vin10t2:1556": "Anāpatti samuṭṭhānaṁ, addhānasadisaṁ mataṁ.",
  "tika-vin10t2:1557": "Paṭhamaṁ.",
  "tika-vin10t2:1558": "2436.",
  "tika-vin10t2:1559": " Ayameva ca sesesu, dutiyādīsu nicchayo;",
  "tika-vin10t2:1560": "Samuṭṭhānādinā saddhiṁ, natthi kāci visesatā.",
  "tika-vin10t2:1561": "2437.",
  "tika-vin10t2:1562": " Anāgatesu sabbesu, sappiādīsu pāḷiyaṁ;",
  "tika-vin10t2:1563": "Bhuñjantiyā tu viññatvā, aṭṭhasupi ca dukkaṭaṁ.",
  "tika-vin10t2:1564": "Iti vinayavinicchaye",
  "tika-vin10t2:1565": "Pāṭidesanīyakathā niṭṭhitā.",
  "tika-vin10t2:1566": "2438.",
  "tika-vin10t2:1567": " Sekhiyā pana ye dhammā, uddiṭṭhā pañcasattati;",
  "tika-vin10t2:1568": "Tesaṁ mahāvibhaṅge tu, vutto atthavinicchayo.",
  "tika-vin10t2:1569": "Iti vinayavinicchaye",
  "tika-vin10t2:1570": "Sikkhākaraṇīyakathā niṭṭhitā.",
  "tika-vin10t2:1571": "2439.",
  "tika-vin10t2:1572": " Ubhatopātimokkhānaṁ ;",
  "tika-vin10t2:1573": "Savibhaṅgānameva yo;",
  "tika-vin10t2:1574": "Attho aṭṭhakathāsāro;",
  "tika-vin10t2:1575": "So ca vutto visesato.",
  "tika-vin10t2:1576": "2440.",
  "tika-vin10t2:1577": " Tañca sabbaṁ samādāya, vinayassa vinicchayo;",
  "tika-vin10t2:1578": "Bhikkhūnaṁ bhikkhunīnañca, hitatthāya kato mayā.",
  "tika-vin10t2:1579": "2441.",
  "tika-vin10t2:1580": " Imaṁ paṭibhānajantu no jantuno;",
  "tika-vin10t2:1581": "Suṇanti vinaye hi te ye hite;",
  "tika-vin10t2:1582": "Janassa sumatāyane tāyane;",
  "tika-vin10t2:1583": "Bhavanti pakataññuno taññuno.",
  "tika-vin10t2:1584": "2442.",
  "tika-vin10t2:1585": " Bahusāranaye vinaye parame;",
  "tika-vin10t2:1586": "Abhipatthayatā hi visāradataṁ;",
  "tika-vin10t2:1587": "Paramā pana buddhimatā mahatī;",
  "tika-vin10t2:1588": "Karaṇīyatamā yatinādaratā.",
  "tika-vin10t2:1589": "2443.",
  "tika-vin10t2:1590": " Avagacchati yo pana bhikkhu imaṁ;",
  "tika-vin10t2:1591": "Vinayassa vinicchayamatthayutaṁ;",
  "tika-vin10t2:1592": "Amaraṁ ajaraṁ arajaṁ arujaṁ;",
  "tika-vin10t2:1593": "Adhigacchati santipadaṁ pana so.",
  "tika-vin10t2:1594": "Iti vinayavinicchaye",
  "tika-vin10t2:1595": "Bhikkhunīvibhaṅgakathā niṭṭhitā.",
  "tika-vin10t2:1596": "Khandhakakathā"
}