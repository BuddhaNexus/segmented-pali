{
  "tika-vin05t32:0": "32. Garukāpattivuṭṭhānavinicchayakathā",
  "tika-vin05t32:1": "236.Garukāpattivuṭṭhānanti parivāsamānattādīhi vinayakammehi garukāpattito vuṭṭhānaṁ. Tattha (cūḷava. aṭṭha. 102) tividho parivāso paṭicchannaparivāso suddhantaparivāso samodhānaparivāsoti. Tesu paṭicchannaparivāso tāva yathāpaṭicchannāya āpattiyā dātabbo. Kassaci hi ekāhappaṭicchannā āpatti hoti, kassaci dvīhappaṭicchannā, kassaci ekāpatti hoti, kassaci dve tisso tatuttari vā. Tasmā paṭicchannaparivāsaṁ dentena paṭhamaṁ tāva paṭicchannabhāvo jānitabbo. Ayañhi āpatti nāma dasahākārehi paṭicchannā hoti.",
  "tika-vin05t32:2": "Tatrāyaṁ mātikā – āpatti ca hoti āpattisaññī ca, pakatatto ca hoti pakatattasaññī ca, anantarāyiko ca hoti anantarāyikasaññī ca, pahu ca hoti pahusaññī ca, chādetukāmo ca hoti chādeti cāti. Tattha āpatti ca hoti āpattisaññī cāti yaṁ āpanno, sā āpattiyeva hoti, sopi ca tattha āpattisaññīyeva. Iti jānanto chādeti, channā hoti, atha panāyaṁ tattha anāpattisaññī, acchannā hoti. Anāpatti pana āpattisaññāyapi anāpattisaññāyapi chādentena acchāditāva hoti, lahukaṁ vā garukāti garukaṁ vā lahukāti chādeti, alajjipakkhe tiṭṭhati, āpatti pana acchannā hoti, garukaṁ lahukāti maññamāno deseti, neva desitā hoti, na channā, garukaṁ vā garukāti ñatvā chādeti, channā hoti, garukalahukabhāvaṁ na jānāti, āpattiṁ chādemīti chādeti, channāva hoti.",
  "tika-vin05t32:3": "Pakatattoti tividhaṁ ukkhepanīyakammaṁ akato. So ce pakatattasaññī hutvā chādeti, channā hoti. Atha ‘‘mayhaṁ saṅghena kammaṁ kata’’nti apakatattasaññī hutvā chādeti, acchannā hoti. Apakatattena pana pakatattasaññinā vā apakatattasaññinā vā chāditāpi acchannāva hoti. Vuttampi cetaṁ –",
  "tika-vin05t32:4": "‘‘Āpajjati garukaṁ sāvasesaṁ,",
  "tika-vin05t32:5": "Chādeti anādariyaṁ paṭicca;",
  "tika-vin05t32:6": "Na bhikkhunī no ca phuseyya vajjaṁ,",
  "tika-vin05t32:7": "Pañhā mesā kusalehi cintitā’’ti. (pari. 481) –",
  "tika-vin05t32:8": "Ayañhi pañho ukkhittakena kathito.",
  "tika-vin05t32:9": "Anantarāyikoti yassa dasasu antarāyesu ekopi natthi, so ce anantarāyikasaññī hutvā chādeti, channā hoti. Sacepi so bhīrujātikatāya andhakāre amanussacaṇḍamigabhayena antarāyikasaññī hutvā chādeti, acchannāva hoti. Yassapi pabbatavihāre vasantassa kandaraṁ vā nadiṁ vā atikkamitvā ārocetabbaṁ hoti, antarāmagge ca caṇḍavāḷaamanussādibhayaṁ atthi, magge ajagarā nipajjanti, nadī pūrā hoti, etasmiṁ pana satiyeva antarāye antarāyikasaññī chādeti, acchannā hoti. Antarāyikassa pana antarāyikasaññāya chādayato acchannāva.",
  "tika-vin05t32:10": "Pahūti so sakkoti bhikkhuno santikaṁ gantuñceva ārocetuñca, so ce pahusaññī hutvā chādeti, channā hoti. Sacassa mukhe appamattako gaṇḍo vā hoti, hanukavāto vā vijjhati, danto vā rujjati, bhikkhā vā mandā laddhā hoti, tāvatakena pana neva vattuṁ na sakkoti, na gantuṁ, apica kho ‘‘na sakkomī’’ti saññī hoti, ayaṁ pahu hutvā appahusaññī nāma. Iminā chāditāpi acchāditā. Appahunā pana vattuṁ vā gantuṁ vā asamatthena pahusaññinā vā appahusaññinā vā chāditā hoti, acchāditāva.",
  "tika-vin05t32:11": "Chādetukāmo ca hoti chādeti cāti idaṁ uttānatthameva. Sace pana ‘‘chādessāmī’’ti dhuranikkhepaṁ katvā purebhatte vā pacchābhatte vā paṭhamayāmādīsu vā lajjidhammaṁ okkamitvā antoaruṇeyeva āroceti, ayaṁ chādetukāmo na chādeti nāma. Yassa pana abhikkhuke ṭhāne vasantassa āpajjitvā sabhāgassa bhikkhuno āgamanaṁ āgamentassa, sabhāgassa santikaṁ vā gacchantassa aḍḍhamāsopi māsopi atikkamati, ayaṁ na chādetukāmo chādeti nāma, ayampi acchannāva hoti. Yo pana āpannamattova aggiṁ akkantapuriso viya sahasā pakkamitvā sabhāgaṭṭhānaṁ gantvā āvikaroti, ayaṁ na chādetukāmova na chādeti nāma. Sace pana sabhāgaṁ disvāpi ‘‘ayaṁ me upajjhāyo vā ācariyo vā’’ti lajjāya nāroceti, channāva hoti āpatti. Upajjhāyādibhāvo hi idha appamāṇaṁ, averisabhāgamattameva pamāṇaṁ. Tasmā averisabhāgassa santike ārocetabbā. Yo pana visabhāgo hoti sutvā pakāsetukāmo, evarūpassa upajjhāyassapi santike na ārocetabbā.",
  "tika-vin05t32:12": "Tattha purebhattaṁ vā āpattiṁ āpanno hotu pacchābhattaṁ vā divā vā rattiṁ vā, yāva aruṇaṁ na uggacchati, tāva ārocetabbaṁ. Uddhaste aruṇe paṭicchannā hoti, paṭicchādanapaccayā ca dukkaṭaṁ āpajjati, sabhāgasaṅghādisesaṁ āpannassa pana santike āvikātuṁ na vaṭṭati. Sace āvikaroti, āpatti āvikatā hoti, dukkaṭā pana na muccati. Tasmā suddhassa santike āvikātabbā. Āvikaronto ca ‘‘tuyhaṁ santike ekaṁ āpattiṁ āvikaromī’’ti vā ‘‘ācikkhāmī’’ti vā ārocemī’’ti vā ‘‘mama ekaṁ āpattiṁ āpannabhāvaṁ jānāhī’’ti vā vadatu, ‘‘ekaṁ garukāpattiṁ āvikaromī’’tiādinā vā nayena vadatu, sabbehipi ākārehi appaṭicchannāva hotīti kurundiyaṁ vuttaṁ. Sace pana ‘‘lahukāpattiṁ āvikaromī’’tiādinā nayena vadati, paṭicchannāva hoti. Vatthuṁ āroceti, āpattiṁ āroceti, ubhayaṁ āroceti, tividhenapi ārocitāva hoti.",
  "tika-vin05t32:13": "237. Iti imāni dasa kāraṇāni upaparikkhitvā paṭicchannaparivāsaṁ dentena paṭhamameva paṭicchannabhāvo jānitabbo, tato paṭicchannadivase ca āpattiyo ca sallakkhetvā sace ekāhappaṭicchannā hoti, ‘‘ahaṁ, bhante, ekaṁ āpattiṁ āpajjiṁ sañcetanikaṁ sukkavissaṭṭhiṁ ekāhappaṭicchanna’’nti evaṁ yācāpetvā khandhake (cūḷava. 98) āgatanayeneva kammavācaṁ vatvā parivāso dātabbo. Atha dvīhatīhādipaṭicchannā hoti, ‘‘dvīhappaṭicchannaṁ, tīhappaṭicchannaṁ, catūhappaṭicchannaṁ, pañcāhappaṭicchannaṁ…pe… cuddasāhappaṭicchanna’’nti evaṁ yāva cuddasadivasāni divasavasena yojanā kātabbā, pañcadasadivasapaṭicchannāya ‘‘pakkhapaṭicchanna’’nti yojanā kātabbā. Tato yāva ekūnatiṁsatimo divaso, tāva ‘‘atirekapakkhapaṭicchanna’’nti, tato ‘‘māsapaṭicchannaṁ, atirekamāsapaṭicchannaṁ, dvemāsapaṭicchannaṁ, atirekadvemāsapaṭicchannaṁ, temāsa…pe… atirekaekādasamāsapaṭicchanna’’nti evaṁ yojanā kātabbā. Saṁvacchare puṇṇe ‘‘ekasaṁvaccharapaṭicchanna’’nti, tato paraṁ ‘‘atirekasaṁvaccharaṁ, dvesaṁvacchara’’nti evaṁ yāva ‘‘saṭṭhisaṁvaccharaṁ, atirekasaṭṭhisaṁvaccharapaṭicchanna’’nti vā tato vā bhiyyopi vatvā yojanā kātabbā.",
  "tika-vin05t32:14": "Sace pana dve tisso tatuttari vā āpattiyo honti, yathā ‘‘ekaṁ āpatti’’nti vuttaṁ, evaṁ ‘‘dve āpattiyo, tisso āpattiyo’’ti vattabbaṁ. Tato paraṁ pana sataṁ vā hotu sahassaṁ vā , ‘‘sambahulā’’ti vattuṁ vaṭṭati. Nānāvatthukāsupi ‘‘ahaṁ, bhante, sambahulā saṅghādisesā āpattiyo āpajjiṁ ekaṁ sukkavissaṭṭhiṁ, ekaṁ kāyasaṁsaggaṁ, ekaṁ duṭṭhullavācaṁ, ekaṁ attakāmaṁ, ekaṁ sañcarittaṁ, ekāhappaṭicchannāyo’’ti evaṁ gaṇanavasena vā ‘‘ahaṁ, bhante, sambahulā saṅghādisesā āpattiyo āpajjiṁ nānāvatthukā ekāhappaṭicchannāyo’’ti evaṁ vatthukittanavasena vā ‘‘ahaṁ, bhante, sambahulā saṅghādisesā āpattiyo āpajjiṁ ekāhappaṭicchannāyo’’ti evaṁ nāmamattavasena vā yojanā kātabbā. Tattha nāmaṁ duvidhaṁ sajātisādhāraṇaṁ sabbasādhāraṇañca. Tattha saṅghādisesoti sajātisādhāraṇaṁ. Āpattīti sabbasādhāraṇaṁ. Tasmā ‘‘sambahulā āpattiyo āpajjiṁ ekāhappaṭicchannāyo’’ti evaṁ sabbasādhāraṇanāmavasenapi vaṭṭati. Idañhi parivāsādivinayakammaṁ vatthuvasena gottavasena nāmavasena āpattivasena ca kātuṁ vaṭṭatiyeva.",
  "tika-vin05t32:15": "Tattha sukkavissaṭṭhīti vatthu ceva gottañca. Saṅghādisesoti nāmañceva āpatti ca. Tattha ‘‘sukkavissaṭṭhiṁ kāyasaṁsagga’’ntiādinā vacanenapi ‘‘nānāvatthukāyo’’ti vacanenapi vatthu ceva gottañca gahitaṁ hoti. ‘‘Saṅghādiseso’’ti vacanenapi ‘‘āpattiyo’’ti vacanenapi nāmañceva āpatti ca gahitā hoti. Tasmā etesu yassa kassaci vasena kammavācā kātabbā. Idha pana sabbāpattīnaṁ sādhāraṇavasena sambahulanayeneva ca sabbattha kammavācaṁ yojetvā dassayissāma. Ekañhi āpattiṁ āpajjitvā ‘‘sambahulā’’ti vinayakammaṁ karontassapi vuṭṭhāti ekaṁ vinā sambahulānaṁ abhāvato. Sambahulā pana āpajjitvā ‘‘ekaṁ āpajji’’nti karontassa na vuṭṭhāti, tasmā sambahulanayeneva yojayissāma. Seyyathidaṁ – paṭicchannaparivāsaṁ dentena sace ekāhappaṭicchannā āpatti hoti.",
  "tika-vin05t32:16": "‘‘Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ, bhante, saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yācāmi. Ahaṁ, bhante, sambahulā āpattiyo āpajjiṁ ekāhappaṭicchannāyo, dutiyampi, bhante, saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yācāmi. Ahaṁ, bhante, sambahulā āpattiyo āpajjiṁ ekāhappaṭicchannāyo , tatiyampi, bhante, saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yācāmīti –",
  "tika-vin05t32:17": "Evaṁ tikkhattuṁ yācāpetvā –",
  "tika-vin05t32:18": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yācati, yadi saṅghassa pattakallaṁ, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ dadeyya, esā ñatti.",
  "tika-vin05t32:19": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yācati, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ deti, yassāyasmato khamati itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:20": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:21": "‘‘Dinno saṅghena itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāso, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:22": "Evaṁ yo yo āpanno hoti, tassa tassa nāmaṁ gahetvā kammavācā kātabbā.",
  "tika-vin05t32:23": "Kammavācāpariyosāne ca tena bhikkhunā māḷakasīmāyameva ‘‘parivāsaṁ samādiyāmi, vattaṁ samādiyāmī’’ti vattaṁ samādātabbaṁ, samādiyitvā tattheva saṅghassa ārocetabbaṁ. Ārocentena ca –",
  "tika-vin05t32:24": "‘‘Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivasāmi, vediyāmahaṁ, bhante, vediyatīti maṁ saṅgho dhāretū’’ti –",
  "tika-vin05t32:25": "Evaṁ ārocetabbaṁ. Imañca atthaṁ gahetvā yāya kāyaci vācāya ārocetuṁ vaṭṭatiyeva.",
  "tika-vin05t32:26": "Ārocetvā (cūḷava. aṭṭha. 102) sace nikkhipitukāmo hoti, ‘‘parivāsaṁ nikkhipāmi, vattaṁ nikkhipāmī’’ti nikkhipitabbaṁ. Ekapadenapi cettha nikkhitto hoti parivāso, dvīhi pana sunikkhittoyeva. Samādānepi eseva nayo. Nikkhittakālato paṭṭhāya pakatattaṭṭhāne tiṭṭhati. Māḷakato bhikkhūsu nikkhantesu ekassapi santike nikkhipituṁ vaṭṭati, māḷakato nikkhamitvā satiṁ paṭilabhantena sahagacchantassa santike nikkhipitabbaṁ. Sace sopi pakkanto, aññassa yassa māḷake nārocitaṁ, tassa ārocetvā nikkhipitabbaṁ. Ārocentena ca avasāne ‘‘vediyatīti maṁ āyasmā dhāretū’’ti vattabbaṁ. Dvinnaṁ ārocentena ‘‘āyasmantā dhārentū’’ti, tiṇṇaṁ ārocentena ‘‘āyasmanto dhārentū’’ti vattabbaṁ. Sace appabhikkhuko vihāro hoti, sabhāgā bhikkhū vasanti, vattaṁ anikkhipitvā vihāreyeva rattipariggaho kātabbo. Atha na sakkā sodhetuṁ, vuttanayeneva vattaṁ nikkhipitvā paccūsasamaye ekena bhikkhunā saddhiṁ parikkhittassa vihārassa parikkhepato, aparikkhittassa vihārassa parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā vā paṭicchannaṭṭhāne nisīditabbaṁ, antoaruṇeyeva vuttanayena vattaṁ samādiyitvā ārocetabbaṁ. Ārocentena sace navakataro hoti, ‘‘āvuso’’ti vattabbaṁ. Sace vuḍḍhataro, ‘‘bhante’’ti vattabbaṁ. Sace añño koci bhikkhu kenacideva karaṇīyena taṁ ṭhānaṁ āgacchati, sace esa taṁ passati, saddaṁ vāssa suṇāti, ārocetabbaṁ, anārocentassa ratticchedo ceva vattabhedo ca. Atha dvādasahatthaṁ upacāraṁ okkamitvā ajānantasseva gacchati, ratticchedo hotiyeva, vattabhedo pana natthi, uggate aruṇe vattaṁ nikkhipitabbaṁ. Sace so bhikkhu kenacideva karaṇīyena pakkanto hoti, yaṁ aññaṁ sabbapaṭhamaṁ passati, tassa ārocetvā nikkhipitabbaṁ. Vihāraṁ gantvāpi yaṁ paṭhamaṁ passati, tassa ārocetvā nikkhipitabbaṁ. Ayaṁ nikkhittavattassa parihāro.",
  "tika-vin05t32:27": "238. Evaṁ yattakāni divasāni āpatti paṭicchannā hoti, tattakāni tato adhikatarāni vā kukkuccavinodanatthāya parivasitvā saṅghaṁ upasaṅkamitvā vattaṁ samādiyitvā mānattaṁ yācitabbaṁ. Ayañhi vatte samādinne eva mānattāraho hoti nikkhittavattena parivutthattā. Anikkhittavattassa pana puna samādānakiccaṁ natthi. So hi paṭicchannadivasātikkameneva mānattāraho hoti, tasmā tassa mānattaṁ dātabbameva. Taṁ dentena –",
  "tika-vin05t32:28": "‘‘Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, sohaṁ, bhante, parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yācāmi. Ahaṁ, bhante…pe… sohaṁ parivutthaparivāso, dutiyampi, bhante, saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yācāmi. Ahaṁ, bhante…pe… sohaṁ parivutthaparivāso, tatiyampi, bhante, saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yācāmī’’ti –",
  "tika-vin05t32:29": "Evaṁ tikkhattuṁ yācāpetvā –",
  "tika-vin05t32:30": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, so parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ chārattaṁ mānattaṁ dadeyya, esā ñatti.",
  "tika-vin05t32:31": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, so parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yācati, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ chārattaṁ mānattaṁ deti, yassāyasmato khamati itthannāmassa bhikkhuno sambahulānaṁ āpattīnaṁ ekāhappaṭicchannānaṁ chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:32": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:33": "‘‘Dinnaṁ saṅghena itthannāmassa bhikkhuno sambahulānaṁ āpattīnaṁ ekāhappaṭicchannānaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:34": "Evaṁ kammavācā kātabbā.",
  "tika-vin05t32:35": "Kammavācāpariyosāne ca tena bhikkhunā māḷakasīmāyameva ‘‘mānattaṁ samādiyāmi, vattaṁ samādiyāmī’’ti vattaṁ samādātabbaṁ, samādiyitvā tattheva saṅghassa ārocetabbaṁ. Ārocentena ca –",
  "tika-vin05t32:36": "‘‘Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ ekāhappaṭicchannānaṁ chārattaṁ mānattaṁ adāsi, sohaṁ mānattaṁ carāmi, vediyāmahaṁ bhante, vediyatīti maṁ saṅgho dhāretū’’ti –",
  "tika-vin05t32:37": "Evaṁ ārocetabbaṁ. Imañca pana atthaṁ gahetvā yāya kāyaci vācāya ārocetuṁ vaṭṭatiyeva.",
  "tika-vin05t32:38": "Ārocetvā sace nikkhipitukāmo hoti, ‘‘mānattaṁ nikkhipāmi, vattaṁ nikkhipāmī’’ti saṅghamajjhe nikkhipitabbaṁ. Māḷakato bhikkhūsu nikkhantesu ekassapi santike nikkhipituṁ vaṭṭati. Māḷakato nikkhamitvā satiṁ paṭilabhantena sahagacchantassa santike nikkhipitabbaṁ. Sace sopi pakkanto, aññassa yassa māḷake nārocitaṁ, tassa ārocetvā nikkhipitabbaṁ. Ārocentena pana avasāne ‘‘vediyatīti maṁ āyasmā dhāretū’’ti vattabbaṁ. Dvinnaṁ ārocentena ‘‘āyasmantā dhārentū’’ti, tiṇṇaṁ ārocentena ‘‘āyasmanto dhārentū’’ti vattabbaṁ. Nikkhittakālato paṭṭhāya pakatattaṭṭhāne tiṭṭhati. Sace appabhikkhuko vihāro hoti, sabhāgā bhikkhū vasanti, vattaṁ anikkhipitvā antovihāreyeva rattiyo gaṇetabbā. Atha na sakkā sodhetuṁ, vuttanayeneva vattaṁ nikkhipitvā paccūsasamaye catūhi pañcahi vā bhikkhūhi saddhiṁ parikkhittassa vihārassa parikkhepato, aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā vā paṭicchannaṭṭhāne nisīditabbaṁ, antoaruṇeyeva vuttanayena vattaṁ samādiyitvā ārocetabbaṁ. Sace añño koci bhikkhu kenacideva karaṇīyena taṁ ṭhānaṁ āgacchati, sace esa taṁ passati, saddaṁ vāssa suṇāti, ārocetabbaṁ. Anārocentassa ratticchedo ceva vattabhedo ca, atha dvādasahatthaṁ upacāraṁ okkamitvā ajānantasseva gacchati, ratticchedo hoti eva, vattabhedo pana natthi. Ārocitakālato paṭṭhāya ekaṁ bhikkhuṁ ṭhapetvā sesehi sati karaṇīye gantumpi vaṭṭati, aruṇe uṭṭhite tassa bhikkhussa santike vattaṁ nikkhipitabbaṁ. Sace sopi kenaci kammena pure aruṇeyeva gacchati, aññaṁ vihārato nikkhantaṁ vā āgantukaṁ vā yaṁ paṭhamaṁ passati, tassa santike ārocetvā vattaṁ nikkhipitabbaṁ. Ayañca yasmā gaṇassa ārocetvā bhikkhūnañca atthibhāvaṁ sallakkhetvāva vasi, tenassa ūne gaṇe caraṇadoso vā vippavāso vā na hoti. Sace na kañci passati, vihāraṁ gantvāpi yaṁ paṭhamaṁ passati, tassa ārocetvā nikkhipitabbaṁ. Ayaṁ nikkhittavattassa parihāro.",
  "tika-vin05t32:39": "239. Evaṁ chārattaṁ mānattaṁ akhaṇḍaṁ caritvā yattha siyā vīsatigaṇo bhikkhusaṅgho, tattha so bhikkhu abbhetabbo. Abbhentehi ca paṭhamaṁ abbhānāraho kātabbo. Ayañhi nikkhittavattattā pakatattaṭṭhāne ṭhito, pakatattassa ca abbhānaṁ kātuṁ na vaṭṭati, tasmā vattaṁ samādāpetabbo, vatte samādinne abbhānāraho hoti. Tenapi vattaṁ samādiyitvā ārocetvā abbhānaṁ yācitabbaṁ. Anikkhittavattassa puna vattasamādānakiccaṁ natthi. So hi chārattātikkameneva abbhānāraho hoti, tasmā so abbhetabbo. Abbhentena ca –",
  "tika-vin05t32:40": "‘‘Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ ekāhappaṭicchannānaṁ chārattaṁ mānattaṁ adāsi, sohaṁ, bhante, ciṇṇamānatto saṅghaṁ abbhānaṁ yācāmi. Ahaṁ, bhante…pe… sohaṁ ciṇṇamānatto dutiyampi, bhante, saṅghaṁ abbhānaṁ yācāmi. Ahaṁ, bhante…pe… sohaṁ ciṇṇamānatto tatiyampi, bhante, saṅghaṁ abbhānaṁ yācāmī’’ti –",
  "tika-vin05t32:41": "Evaṁ tikkhattuṁ yācāpetvā –",
  "tika-vin05t32:42": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, so parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:43": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, so parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:44": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:45": "‘‘Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:46": "Evaṁ kammavācā kātabbā.",
  "tika-vin05t32:47": "Evaṁ tāva ekāhappaṭicchannāya āpattiyā paṭicchannaparivāso mānattadānaṁ abbhānañca veditabbaṁ. Imināva nayena dvīhādipaṭicchannāsupi tadanurūpā kammavācā kātabbā.",
  "tika-vin05t32:48": "240. Sace pana appaṭicchannā āpatti hoti, parivāsaṁ adatvā mānattameva datvā ciṇṇamānatto abbhetabbo. Kathaṁ? Mānattaṁ dentena tāva –",
  "tika-vin05t32:49": "‘‘Ahaṁ, bhante, sambahulā āpattiyo āpajjiṁ appaṭicchannāyo, sohaṁ, bhante, saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yācāmi. Ahaṁ, bhante…pe… dutiyampi, bhante, saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yācāmi. Ahaṁ , bhante…pe… tatiyampi, bhante, saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yācāmī’’ti –",
  "tika-vin05t32:50": "Tikkhattuṁ yācāpetvā –",
  "tika-vin05t32:51": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ dadeyya, esā ñatti.",
  "tika-vin05t32:52": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yācati, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ deti, yassāyasmato khamati itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:53": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:54": "‘‘Dinnaṁ saṅghena itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:55": "Evaṁ kammavācā kātabbā.",
  "tika-vin05t32:56": "Kammavācāpariyosāne ca vattasamādānaṁ vattanikkhepo mānattacaraṇañca sabbaṁ vuttanayeneva veditabbaṁ. Ārocentena pana –",
  "tika-vin05t32:57": "‘‘Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ carāmi, vediyāmahaṁ, bhante, vediyatīti maṁ saṅgho dhāretū’’ti –",
  "tika-vin05t32:58": "Evaṁ ārocetabbaṁ.",
  "tika-vin05t32:59": "Ekassa dvinnaṁ tiṇṇaṁ vā ārocentena paṭicchannamānatte vuttanayeneva ārocetabbaṁ. Ciṇṇamānatto ca yattha siyā vīsatigaṇo bhikkhusaṅgho, tattha so abbhetabbo. Abbhentena ca –",
  "tika-vin05t32:60": "‘‘Ahaṁ , bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ appaṭicchannānaṁ chārattaṁ mānattaṁ adāsi, sohaṁ ciṇṇamānatto saṅghaṁ abbhānaṁ yācāmi. Ahaṁ, bhante…pe… sohaṁ ciṇṇamānatto dutiyampi, bhante, saṅghaṁ abbhānaṁ yācāmi. Ahaṁ, bhante…pe… sohaṁ ciṇṇamānatto tatiyampi, bhante, saṅghaṁ abbhānaṁ yācāmī’’ti –",
  "tika-vin05t32:61": "Evaṁ tikkhattuṁ yācāpetvā –",
  "tika-vin05t32:62": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:63": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:64": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:65": "Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:66": "Evaṁ kammavācaṁ vatvā abbhetabbo. Evaṁ appaṭicchannāya āpattiyā vuṭṭhānaṁ veditabbaṁ.",
  "tika-vin05t32:67": "241. Sace kassaci ekāpatti paṭicchannā hoti, ekā appaṭicchannā, tassa paṭicchannāya āpattiyā parivāsaṁ datvā parivutthaparivāsassa mānattaṁ dentena appaṭicchannāpattiṁ paṭicchannāpattiyā samodhānetvāpi dātuṁ vaṭṭati. Kathaṁ? Sace paṭicchannāpatti ekāhappaṭicchannā hoti –",
  "tika-vin05t32:68": "‘‘Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso, ahaṁ, bhante, sambahulā āpattiyo āpajjiṁ appaṭicchannāyo, sohaṁ, bhante, saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yācāmī’’ti –",
  "tika-vin05t32:69": "Tikkhattuṁ yācāpetvā –",
  "tika-vin05t32:70": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, so parivutthaparivāso, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ dadeyya, esā ñatti.",
  "tika-vin05t32:71": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, so parivutthaparivāso, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yācati, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ deti, yassāyasmato khamati itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:72": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:73": "‘‘Dinnaṁ saṅghena itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:74": "Evaṁ kammavācā kātabbā.",
  "tika-vin05t32:75": "Kammavācāpariyosāne ca vattasamādānādi sabbaṁ vuttanayameva. Ārocentena pana –",
  "tika-vin05t32:76": "‘‘Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso, ahaṁ, bhante, sambahulā āpattiyo āpajjiṁ appaṭicchannāyo, sohaṁ, bhante, saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāciṁ, tassa me saṅgho tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ adāsi, sohaṁ mānattaṁ carāmi, vediyāmahaṁ, bhante, vediyatīti maṁ saṅgho dhāretū’’ti –",
  "tika-vin05t32:77": "Evaṁ ārocetabbaṁ.",
  "tika-vin05t32:78": "Samādinnamānattena ca anūnaṁ katvā vuttanayena chārattaṁ mānattaṁ caritabbaṁ. Ciṇṇamānatto ca yattha siyā vīsatigaṇo bhikkhusaṅgho, tattha so abbhetabbo. Abbhentena ca –",
  "tika-vin05t32:79": "‘‘Ahaṁ , bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso, ahaṁ, bhante, sambahulā āpattiyo āpajjiṁ appaṭicchannāyo, sohaṁ, bhante, saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāciṁ, tassa me saṅgho tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ adāsi, sohaṁ, bhante, ciṇṇamānatto saṅghaṁ abbhānaṁ yācāmī’’ti –",
  "tika-vin05t32:80": "Evaṁ tikkhattuṁ yācāpetvā –",
  "tika-vin05t32:81": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, so parivutthaparivāso, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāci, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannāñca appaṭicchannānañca chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:82": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo, so saṅghaṁ tāsaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ adāsi, so parivutthaparivāso, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāci, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:83": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:84": "‘‘Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:85": "Evaṁ kammavācaṁ katvā abbhetabbo.",
  "tika-vin05t32:86": "Paṭicchannaparivāsakathā niṭṭhitā.",
  "tika-vin05t32:87": "242. Suddhantaparivāso samodhānaparivāsoti dve avasesā. Tattha (cūḷava. aṭṭha. 102) suddhantaparivāso duvidho cūḷasuddhanto mahāsuddhantoti. Duvidhopi cesa rattiparicchedaṁ sakalaṁ vā ekaccaṁ vā ajānantassa ca assarantassa ca tattha vematikassa ca dātabbo. Āpattipariyantaṁ pana ‘‘ettakā ahaṁ āpattiyo āpanno’’ti jānātu vā mā vā, akāraṇametaṁ, tattha yo upasampadato paṭṭhāya anulomakkamena vā ārocitadivasato paṭṭhāya paṭilomakkamena vā ‘‘asukañca asukañca divasaṁ vā pakkhaṁ vā māsaṁ vā saṁvaccharaṁ vā tava suddhabhāvaṁ jānāsī’’ti pucchiyamāno ‘‘āma, bhante, jānāmi, ettakaṁ nāma kālaṁ ahaṁ suddho’’ti vadati, tassa dinno suddhantaparivāso cūḷasuddhantoti vuccati.",
  "tika-vin05t32:88": "Taṁ gahetvā parivasantena yattakaṁ kālaṁ attano suddhiṁ jānāti, tattakaṁ apanetvā avasesaṁ māsaṁ vā dvemāsaṁ vā parivasitabbaṁ. Sace ‘‘māsamattaṁ asuddhomhī’’ti sallakkhetvā aggahesi, parivasanto ca puna aññaṁ māsaṁ sarati, tampi māsaṁ parivasitabbameva, puna parivāsadānakiccaṁ natthi. Atha ‘‘dvemāsaṁ asuddhomhī’’ti sallakkhetvā aggahesi, parivasanto ca ‘‘māsamattamevāhaṁ asuddhomhī’’ti sanniṭṭhānaṁ karoti, māsameva parivasitabbaṁ, puna parivāsadānakiccaṁ natthi. Ayañhi suddhantaparivāso nāma uddhampi ārohati, heṭṭhāpi orohati. Idamassa lakkhaṇaṁ. Aññasmiṁ pana āpattivuṭṭhāne idaṁ lakkhaṇaṁ – yo appaṭicchannaṁ āpattiṁ ‘‘paṭicchannā’’ti vinayakammaṁ karoti, tassāpatti vuṭṭhāti. Yo paṭicchannaṁ ‘‘appaṭicchannā’’ti vinayakammaṁ karoti, tassa na vuṭṭhāti. Acirapaṭicchannaṁ ‘‘cirapaṭicchannā’’ti karontassapi vuṭṭhāti, cirapaṭicchannaṁ ‘‘acirapaṭicchannā’’ti karontassa na vuṭṭhāti. Ekaṁ āpattiṁ āpajjitvā ‘‘sambahulā’’ti karontassa vuṭṭhāti ekaṁ vinā sambahulānaṁ abhāvato. Sambahulā pana āpajjitvā ‘‘ekaṁ āpajji’’nti karontassa na vuṭṭhāti.",
  "tika-vin05t32:89": "Yo pana yathāvuttena anulomapaṭilomanayena pucchiyamānopi rattipariyantaṁ na jānāti nassarati, vematiko vā hoti, tassa dinno suddhantaparivāso mahāsuddhantoti vuccati. Taṁ gahetvā gahitadivasato paṭṭhāya yāva upasampadadivaso, tāva rattiyo gaṇetvā parivasitabbaṁ, ayaṁ uddhaṁ nārohati, heṭṭhā pana orohati. Tasmā sace parivasanto rattiparicchede sanniṭṭhānaṁ karoti ‘‘māso vā saṁvaccharo vā mayhaṁ āpannassā’’ti, māsaṁ vā saṁvaccharaṁ vā parivasitabbaṁ.",
  "tika-vin05t32:90": "Parivāsayācanadānalakkhaṇaṁ panettha evaṁ veditabbaṁ – tena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo –",
  "tika-vin05t32:91": "‘‘Ahaṁ, bhante, sambahulā saṅghādisesā āpattiyo āpajjiṁ, āpattipariyantaṁ na jānāmi, rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi, āpattipariyante vematiko, rattipariyante vematiko, sohaṁ saṅghaṁ tāsaṁ āpattīnaṁ suddhantaparivāsaṁ yācāmī’’ti.",
  "tika-vin05t32:92": "Dutiyampi yācitabbo. Tatiyampi yācitabbo.",
  "tika-vin05t32:93": "Byattena bhikkhunā paṭibalena saṅgho ñāpetabbo –",
  "tika-vin05t32:94": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati, rattipariyantaṁ nassarati, āpattipariyante vematiko, rattipariyante vematiko, so saṅghaṁ tāsaṁ āpattīnaṁ suddhantaparivāsaṁ yācati, yadi saṅghassa pattakallaṁ, saṅgho itthannāmassa bhikkhuno tāsaṁ āpattīnaṁ suddhantaparivāsaṁ dadeyya, esā ñatti.",
  "tika-vin05t32:95": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati, rattipariyantaṁ nassarati, āpattipariyante vematiko, rattipariyante vematiko, so saṅghaṁ tāsaṁ āpattīnaṁ suddhantaparivāsaṁ yācati, saṅgho itthannāmassa bhikkhuno tāsaṁ āpattīnaṁ suddhantaparivāsaṁ deti, yassāyasmato khamati itthannāmassa bhikkhuno tāsaṁ āpattīnaṁ suddhantaparivāsassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:96": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:97": "‘‘Dinno saṅghena itthannāmassa bhikkhuno tāsaṁ āpattīnaṁ. Suddhantaparivāso, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:98": "Evaṁ suddhantaparivāso dātabbo.",
  "tika-vin05t32:99": "Kammavācāpariyosāne vattasamādānādi sabbaṁ vuttanayameva. Ārocentena pana –",
  "tika-vin05t32:100": "‘‘Ahaṁ, bhante, sambahulā saṅghādisesā āpattiyo āpajjiṁ, āpattipariyantaṁ na jānāmi, rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi, āpattipariyante vematiko, rattipariyante vematiko, sohaṁ, bhante, saṅghaṁ tāsaṁ āpattīnaṁ suddhantaparivāsaṁ yāciṁ, tassa me saṅgho tāsaṁ āpattīnaṁ suddhantaparivāsaṁ adāsi, sohaṁ parivasāmi, vediyāmahaṁ, bhante, vediyatīti maṁ saṅgho dhāretū’’ti ārocetabbaṁ.",
  "tika-vin05t32:101": "Ekassa dvinnaṁ vā tiṇṇaṁ vā ārocanaṁ vuttanayameva. Parivutthaparivāsassa mānattaṁ dentena –",
  "tika-vin05t32:102": "‘‘Ahaṁ , bhante, sambahulā saṅghādisesā āpattiyo āpajjiṁ, āpattipariyantaṁ na jānāmi, rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi, āpattipariyante vematiko, rattipariyante vematiko, sohaṁ, bhante, saṅghaṁ tāsaṁ āpattīnaṁ suddhantaparivāsaṁ yāciṁ, tassa me saṅgho tāsaṁ āpattīnaṁ suddhantaparivāsaṁ adāsi, sohaṁ, bhante, parivutthaparivāso saṅghaṁ tāsaṁ āpattīnaṁ chārattaṁ mārattaṁ yācāmī’’ti –",
  "tika-vin05t32:103": "Evaṁ tikkhattuṁ yācāpetvā –",
  "tika-vin05t32:104": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati, rattipariyantaṁ nassarati, āpattipariyante vematiko, rattipariyante vematiko, so saṅghaṁ tāsaṁ āpattīnaṁ suddhantaparivāsaṁ yāci, saṅgho itthannāmassa bhikkhuno tāsaṁ āpattīnaṁ suddhantaparivāsaṁ adāsi, so parivutthaparivāso saṅghaṁ tāsaṁ āpattīnaṁ chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno tāsaṁ āpattīnaṁ chārattaṁ mānattaṁ dadeyya, esā ñatti.",
  "tika-vin05t32:105": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati, rattipariyantaṁ nassarati, āpattipariyante vematiko, rattipariyante vematiko, so saṅghaṁ tāsaṁ āpattīnaṁ suddhantaparivāsaṁ yāci, saṅgho itthannāmassa bhikkhuno tāsaṁ āpattīnaṁ suddhantaparivāsaṁ adāsi, so parivutthaparivāso saṅghaṁ tāsaṁ āpattīnaṁ chārattaṁ mānattaṁ yācati, saṅgho itthannāmassa bhikkhuno tāsaṁ āpattīnaṁ chārattaṁ mānattaṁ deti, yassāyasmato khamati itthannāmassa bhikkhuno tāsaṁ āpattīnaṁ chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:106": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:107": "‘‘Dinnaṁ saṅghena itthannāmassa bhikkhuno tāsaṁ āpattīnaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:108": "Evaṁ kammavācā kātabbā.",
  "tika-vin05t32:109": "Kammavācāpariyosāne mānattasamādānādi sabbaṁ vuttanayameva. Ārocentena pana –",
  "tika-vin05t32:110": "‘‘Ahaṁ, bhante, sambahulā saṅghādisesā āpattiyo āpajjiṁ, āpattipariyantaṁ na jānāmi, rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi, āpattipariyante vematiko, rattipariyante vematiko, sohaṁ saṅghaṁ tāsaṁ āpattīnaṁ suddhantaparivāsaṁ yāciṁ, tassa me saṅgho tāsaṁ āpattīnaṁ suddhantaparivāsaṁ adāsi, sohaṁ parivutthaparivāso saṅghaṁ tāsaṁ āpattīnaṁ chārattaṁ mānattaṁ yāciṁ, tassa me saṅgho tāsaṁ āpattīnaṁ chārattaṁ mānattaṁ adāsi, sohaṁ mānattaṁ carāmi, vediyāmahaṁ, bhante, vediyatīti maṁ saṅgho dhāretū’’ti –",
  "tika-vin05t32:111": "Evaṁ ārocetabbaṁ.",
  "tika-vin05t32:112": "Ciṇṇamānatto ca yattha siyā vīsatigaṇo bhikkhusaṅgho, tattha so bhikkhu abbhetabbo. Abbhentena ca –",
  "tika-vin05t32:113": "‘‘Ahaṁ, bhante, sambahulā saṅghādisesā āpattiyo āpajjiṁ, āpattipariyantaṁ na jānāmi, rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi, āpattipariyante vematiko, rattipariyante vematiko, sohaṁ saṅghaṁ tāsaṁ āpattīnaṁ suddhantaparivāsaṁ yāciṁ, tassa me saṅgho tāsaṁ āpattīnaṁ suddhantaparivāsaṁ adāsi, sohaṁ parivutthaparivāso saṅghaṁ tāsaṁ āpattīnaṁ chārattaṁ mānattaṁ yāciṁ, tassa me saṅgho tāsaṁ āpattīnaṁ chārattaṁ mānattaṁ adāsi, sohaṁ bhante ciṇṇamānatto saṅghaṁ abbhānaṁ yācāmī’’ti –",
  "tika-vin05t32:114": "Evaṁ tikkhattuṁ yācāpetvā –",
  "tika-vin05t32:115": "‘‘Suṇātu me , bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati, rattipariyantaṁ nassarati, āpattipariyante vematiko, rattipariyante vematiko, so saṅghaṁ tāsaṁ āpattīnaṁ suddhantaparivāsaṁ yāci, saṅgho itthannāmassa bhikkhuno tāsaṁ āpattīnaṁ suddhantaparivāsaṁ adāsi, so parivutthaparivāso saṅghaṁ tāsaṁ āpattīnaṁ chārattaṁ mānattaṁ yāci, saṅgho itthannāmassa bhikkhuno tāsaṁ āpattīnaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:116": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati, rattipariyantaṁ nassarati, āpattipariyante vematiko, rattipariyante vematiko, so saṅghaṁ tāsaṁ āpattīnaṁ suddhantaparivāsaṁ yāci, saṅgho itthannāmassa bhikkhuno tāsaṁ āpattīnaṁ suddhantaparivāsaṁ adāsi, so parivutthaparivāso saṅghaṁ tāsaṁ āpattīnaṁ chārattaṁ mānattaṁ yāci, saṅgho itthannāmassa bhikkhuno tāsaṁ āpattīnaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:117": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:118": "‘‘Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:119": "Evaṁ kammavācaṁ katvā abbhetabbo.",
  "tika-vin05t32:120": "Suddhantaparivāsakathā niṭṭhitā.",
  "tika-vin05t32:121": "243.Samodhānaparivāso pana tividho hoti – odhānasamodhāno agghasamodhāno missakasamodhānoti. Tattha (cūḷava. aṭṭha. 102) odhānasamodhāno nāma antarāpattiṁ āpajjitvā paṭicchādentassa parivutthadivase odhunitvā makkhetvā purimāya āpattiyā mūladivasaparicchede pacchā āpannaṁ āpattiṁ samodahitvā dātabbaparivāso vuccati.",
  "tika-vin05t32:122": "Ayaṁ panettha vinicchayo – yo paṭicchannāya āpattiyā parivāsaṁ gahetvā parivasanto vā mānattāraho vā mānattaṁ caranto vā abbhānāraho vā anikkhittavatto aññaṁ āpattiṁ āpajjitvā purimāya āpattiyā samā vā ūnatarā vā rattiyo paṭicchādeti, tassa mūlāyapaṭikassanena te parivutthadivase ca mānattaciṇṇadivase ca sabbe odhunitvā adivase katvā pacchā āpannāpattiṁ mūlaāpattiyaṁ samodhāya parivāso dātabbo. Tena sace mūlāpatti pakkhapaṭicchannā, antarāpatti ūnakapakkhapaṭicchannā, puna pakkhameva parivāso parivasitabbo. Athāpi antarāpatti pakkhapaṭicchannāva, pakkhameva parivasitabbaṁ. Etenupāyena yāva saṭṭhivassapaṭicchannā mūlāpatti, tāva vinicchayo veditabbo. Saṭṭhivassānipi parivasitvā mānattāraho hutvāpi hi ekadivasaṁ antarāpattiṁ paṭicchādetvā puna saṭṭhivassāni parivāsāraho hoti. Evaṁ mānattacārikamānattārahakālepi āpannāya āpattiyā mūlāyapaṭikassane kate mānattaciṇṇadivasāpi parivāsavutthadivasāpi sabbe makkhitāva honti. Sace pana nikkhittavatto āpajjati, mūlāyapaṭikassanāraho nāma na hoti. Kasmā? Yasmā na so parivasanto āpanno, pakatattaṭṭhāne ṭhito āpanno, tasmā tassā āpattiyā visuṁ mānattaṁ caritabbaṁ. Sace paṭicchannā hoti, parivāsopi vasitabbo.",
  "tika-vin05t32:123": "‘‘Sace pana antarāpatti mūlāpattito atirekapaṭicchannā hoti, tattha kiṁ kātabba’’nti vutte mahāsumatthero āha ‘‘atekiccho ayaṁ puggalo, atekiccho nāma āvikārāpetvā vissajjetabbo’’ti. Mahāpadumatthero panāha ‘‘kasmā atekiccho nāma, nanu ayaṁ samuccayakkhandhako nāma buddhānaṁ ṭhitakālasadiso, āpatti nāma paṭicchannā vā hotu appaṭicchannā vā samakaūnataraatirekapaṭicchannā vā, vinayadharassa kammavācaṁ yojetuṁ samatthabhāvoyevettha pamāṇaṁ, tasmā yā atirekapaṭicchannā hoti, taṁ mūlāpattiṁ katvā tattha itaraṁ samodhāya parivāso dātabbo’’ti. Ayaṁ odhānasamodhāno nāma.",
  "tika-vin05t32:124": "Taṁ dentena paṭhamaṁ mūlāya paṭikassitvā pacchā parivāso dātabbo. Sace koci bhikkhu pakkhapaṭicchannāya āpattiyā parivasanto antarā anikkhittavattova puna pañcāhappaṭicchannaṁ āpattiṁ āpajjati, tena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo –",
  "tika-vin05t32:125": "‘‘Ahaṁ , bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ pañcāhappaṭicchannāyo, sohaṁ, bhante, saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yācāmī’’ti.",
  "tika-vin05t32:126": "Dutiyampi yācitabbo. Tatiyampi yācitabbo.",
  "tika-vin05t32:127": "Byattena bhikkhunā paṭibalena saṅgho ñāpetabbo –",
  "tika-vin05t32:128": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji pañcāhappaṭicchannāyo, so saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yācati, yadi saṅghassa pattakallaṁ, saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ mūlāya paṭikasseyya, esā ñatti.",
  "tika-vin05t32:129": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji pañcāhappaṭicchannāyo, so saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yācati, saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ mūlāya paṭikassati, yassāyasmato khamati itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanā, so tuṇhassa. Yassa nakkhamati, so bhāseyya.",
  "tika-vin05t32:130": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:131": "‘‘Paṭikassito saṅghena itthannāmo bhikkhu antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanā, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:132": "Evaṁ mūlāyapaṭikassanā kātabbā.",
  "tika-vin05t32:133": "Evañca samodhānaparivāso dātabbo. Tena bhikkhunā saṅghaṁ upasaṅkamitvā…pe… evamassa vacanīyo –",
  "tika-vin05t32:134": "‘‘Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, sohaṁ, bhante, saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yācāmī’’ti.",
  "tika-vin05t32:135": "Dutiyampi yācitabbo. Tatiyampi yācitabbo.",
  "tika-vin05t32:136": "Byattena bhikkhunā paṭibalena saṅgho ñāpetabbo –",
  "tika-vin05t32:137": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji pañcāhappaṭicchannāyo, so saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci, saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yācati , yadi saṅghassa pattakallaṁ, saṅgho itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ dadeyya, esā ñatti.",
  "tika-vin05t32:138": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji pañcāhappaṭicchannāyo, so saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci, saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yācati, saṅgho itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ deti, yassāyasmato khamati itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:139": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:140": "‘‘Dinno saṅghena itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāso , khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:141": "Evaṁ samodhānaparivāso dātabbo.",
  "tika-vin05t32:142": "Kammavācāpariyosāne ca vattasamādānādi sabbaṁ pubbe vuttanayameva. Ārocentena pana –",
  "tika-vin05t32:143": "‘‘Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, sohaṁ saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāciṁ, tassa me saṅgho antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ adāsi, sohaṁ parivasāmi, vediyāmahaṁ, bhante, vediyatīti maṁ saṅgho dhāretū’’ti –",
  "tika-vin05t32:144": "Evaṁ ārocetabbaṁ.",
  "tika-vin05t32:145": "Parivutthaparivāsassa mānattaṁ dentena –",
  "tika-vin05t32:146": "‘‘Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, sohaṁ saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāciṁ, tassa me saṅgho antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ adāsi, sohaṁ, bhante, parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yācāmī’’ti –",
  "tika-vin05t32:147": "Evaṁ tikkhattuṁ yācāpetvā –",
  "tika-vin05t32:148": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji pañcāhappaṭicchannāyo, so saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci, saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāci, saṅgho itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ adāsi, so parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno antarā sambahulānaṁ āpattīnaṁ chārattaṁ mānattaṁ dadeyya, esā ñatti.",
  "tika-vin05t32:149": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji pañcāhappaṭicchannāyo, so saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci, saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāci, saṅgho itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ adāsi, so parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yācati, saṅgho itthannāmassa bhikkhuno sambahulānaṁ āpattīnaṁ chārattaṁ mānattaṁ deti, yassāyasmato khamati itthannāmassa bhikkhuno sambahulānaṁ āpattīnaṁ chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:150": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:151": "‘‘Dinnaṁ saṅghena itthannāmassa bhikkhuno antarā sambahulānaṁ āpattīnaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:152": "Evaṁ kammavācā kātabbā.",
  "tika-vin05t32:153": "Kammavācāpariyosāne ca mānattasamādānādi sabbaṁ vuttanayameva. Ārocentena pana –",
  "tika-vin05t32:154": "‘‘Ahaṁ , bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, sohaṁ saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāciṁ, tassa me saṅgho antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ adāsi, sohaṁ parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ chārattaṁ mānattaṁ adāsi , sohaṁ mānattaṁ carāmi, vediyāmahaṁ bhante, vediyatīti maṁ saṅgho dhāretū’’ti –",
  "tika-vin05t32:155": "Evaṁ ārocetabbaṁ.",
  "tika-vin05t32:156": "Ciṇṇamānattaṁ abbhentena ca –",
  "tika-vin05t32:157": "‘‘Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, sohaṁ saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāciṁ, tassa me saṅgho antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ adāsi, sohaṁ parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ chārattaṁ mānattaṁ adāsi, sohaṁ, bhante, ciṇṇamānatto saṅghaṁ abbhānaṁ yācāmī’’ti –",
  "tika-vin05t32:158": "Evaṁ tikkhattuṁ yācāpetvā –",
  "tika-vin05t32:159": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji pañcāhappaṭicchannāyo, so saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci, saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāci, saṅgho itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ adāsi, so parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:160": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji pañcāhappaṭicchannāyo, so saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci, saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāci, saṅgho itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ adāsi, so parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:161": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:162": "‘‘Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:163": "Evaṁ kammavācā kātabbā.",
  "tika-vin05t32:164": "Sace mānattāraho vā mānattaṁ caranto vā abbhānāraho vā anikkhittavatto antarāpattiṁ āpajjitvā paṭicchādeti, vuttanayeneva purimāpattiyā antarāpattiyā ca divasaparicchedaṁ sallakkhetvā tadanurūpāya kammavācāya mūlāya paṭikassitvā parivāsaṁ datvā parivutthaparivāsassa mānattaṁ datvā ciṇṇamānatto abbhetabbo. Sace pana paṭicchannāya āpattiyā parivasanto antarāpattiṁ āpajjitvā na paṭicchādeti, tassa mūlāyapaṭikassanāyeva kātabbā, puna parivāsadānakiccaṁ natthi. Mūlāyapaṭikassanena pana parivutthadivasānaṁ makkhitattā puna ādito paṭṭhāya parivasitabbaṁ. Parivutthaparivāsassa ca mūlāpattiyā antarāpattiṁ samodhānetvā mānattaṁ dātabbaṁ, ciṇṇamānatto ca abbhetabbo. Kathaṁ? Mūlāyapaṭikassanaṁ karontena tāva sace mūlāpatti pakkhapaṭicchannā hoti,",
  "tika-vin05t32:165": "‘‘Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ appaṭicchannāyo, sohaṁ, bhante, saṅghaṁ antarāsambahulānaṁ āpattīnaṁ appaṭicchannānaṁ mūlāyapaṭikassanaṁ yācāmī’’ti –",
  "tika-vin05t32:166": "Tikkhattuṁ yācāpetvā –",
  "tika-vin05t32:167": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yācati, yadi saṅghassa pattakallaṁ, saṅgho itthannāmaṁ bhikkhuṁ antarā sambahulānaṁ āpattīnaṁ appaṭicchannānaṁ mūlāya paṭikasseyya, esā ñatti.",
  "tika-vin05t32:168": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yācati, saṅgho itthannāmaṁ bhikkhuṁ antarā sambahulānaṁ āpattīnaṁ appaṭicchannānaṁ mūlāya paṭikassati, yassāyasmato khamati itthannāmassa bhikkhuno antarā sambahulānaṁ āpattīnaṁ appaṭicchannānaṁ mūlāyapaṭikassanā, so tuṇhassa. Yassa nakkhamati, so bhāseyya.",
  "tika-vin05t32:169": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:170": "‘‘Paṭikassito saṅghena itthannāmo bhikkhu, antarā sambahulānaṁ āpattīnaṁ appaṭicchannānaṁ mūlāya paṭikassanā khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:171": "Evaṁ kammavācā kātabbā.",
  "tika-vin05t32:172": "Evaṁ mūlāya paṭikassitena puna ādito paṭṭhāya parivasitabbaṁ. Parivasantena ca –",
  "tika-vin05t32:173": "‘‘Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ paṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, sohaṁ parivasāmi, vediyāmahaṁ, bhante, vediyatīti maṁ saṅgho dhāretū’’ti –",
  "tika-vin05t32:174": "Ārocetabbaṁ.",
  "tika-vin05t32:175": "Parivutthaparivāsassa mānattaṁ dentena –",
  "tika-vin05t32:176": "‘‘Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, sohaṁ, bhante, parivutthaparivāso saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yācāmī’’ti –",
  "tika-vin05t32:177": "Tikkhattuṁ yācāpetvā –",
  "tika-vin05t32:178": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, so parivutthaparivāso saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ dadeyya, esā ñatti.",
  "tika-vin05t32:179": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, so parivutthaparivāso saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yācati, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ deti, yassāyasmato khamati itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:180": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:181": "‘‘Dinnaṁ saṅghena itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:182": "Evaṁ kammavācā kātabbā.",
  "tika-vin05t32:183": "Kammavācāpariyosāne mānattasamādānādi sabbaṁ vuttanayameva. Ārocentena pana –",
  "tika-vin05t32:184": "‘‘Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, sohaṁ parivutthaparivāso saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāciṁ, tassa me saṅgho tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ adāsi, sohaṁ mānattaṁ carāmi, vediyāmahaṁ bhante, vediyatīti maṁ saṅgho dhāretū’’ti –",
  "tika-vin05t32:185": "Evaṁ ārocetabbaṁ.",
  "tika-vin05t32:186": "Ciṇṇamānattaṁ abbhentena ca –",
  "tika-vin05t32:187": "‘‘Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ apaṭicchannānaṁ mūlāya paṭikassi, sohaṁ parivutthaparivāso saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāciṁ, tassa me saṅgho tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ adāsi, sohaṁ bhante ciṇṇamānatto saṅghaṁ abbhānaṁ yācāmī’’ti –",
  "tika-vin05t32:188": "Tikkhattuṁ yācāpetvā –",
  "tika-vin05t32:189": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, so parivutthaparivāso saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāci, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ adāsi , so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:190": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo, so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ adāsi, so parivasanto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, so parivutthaparivāso saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāci, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:191": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:192": "‘‘Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:193": "Evaṁ kammavācā kātabbā.",
  "tika-vin05t32:194": "Imināva nayena mānattārahamānattacārikaabbhānārahakālesupi antarāpattiṁ āpajjitvā appaṭicchādentassa mūlāyapaṭikassanameva katvā mūlāpattiyā antarāpattiṁ samodhānetvā mānattaṁ datvā ciṇṇamānattassa abbhānaṁ kātabbaṁ. Ettha pana ‘‘sohaṁ parivasanto’’ti āgataṭṭhāne ‘‘sohaṁ parivutthaparivāso mānattāraho’’ti vā ‘‘sohaṁ mānattaṁ caranto’’ti vā ‘‘sohaṁ ciṇṇamānatto abbhānāraho’’ti vā vattabbaṁ.",
  "tika-vin05t32:195": "Sace pana appaṭicchannāya āpattiyā mānattaṁ caranto antarāpattiṁ āpajjitvā na paṭicchādeti, so mūlāya paṭikassitvā antarāpattiyā puna mānattaṁ datvā ciṇṇamānatto abbhetabbo. Kathaṁ? Mūlāyapaṭikassanaṁ karontena tāva –",
  "tika-vin05t32:196": "‘‘Ahaṁ , bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ caranto antarā sambahulā āpattiyo āpajjiṁ appaṭicchannāyo, sohaṁ, bhante, saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yācāmī’’ti –",
  "tika-vin05t32:197": "Tikkhattuṁ yācāpetvā –",
  "tika-vin05t32:198": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yācati, yadi saṅghassa pattakallaṁ, saṅgho itthannāmaṁ bhikkhuṁ antarā sambahulānaṁ āpattīnaṁ appaṭicchannānaṁ mūlāya paṭikasseyya, esā ñatti.",
  "tika-vin05t32:199": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yācati, saṅgho itthannāmaṁ bhikkhuṁ antarā sambahulānaṁ āpattīnaṁ appaṭicchannānaṁ mūlāya paṭikassati, yassāyasmato khamati itthannāmassa bhikkhuno antarā sambahulānaṁ āpattīnaṁ appaṭicchannānaṁ mūlāyapaṭikassanā, so tuṇhassa. Yassa nakkhamati, so bhāseyya.",
  "tika-vin05t32:200": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:201": "‘‘Paṭikassito saṅghena itthannāmo bhikkhu, antarā sambahulānaṁ āpattīnaṁ appaṭicchannānaṁ mūlāyapaṭikassanā khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:202": "Evaṁ kammavācā kātabbā.",
  "tika-vin05t32:203": "Evaṁ mūlāya paṭikassitvā mānattaṁ dentena –",
  "tika-vin05t32:204": "‘‘Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ caranto antarā sambahulā āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, sohaṁ, bhante, saṅghaṁ antarā sambahulānaṁ āpattīnaṁ appaṭicchannānaṁ chārattaṁ mānattaṁ yācāmī’’ti –",
  "tika-vin05t32:205": "Tikkhattuṁ yācāpetvā –",
  "tika-vin05t32:206": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ appaṭicchannānaṁ chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattaṁ dadeyya, esā ñatti.",
  "tika-vin05t32:207": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ appaṭicchannānaṁ chārattaṁ mānattaṁ yācati, saṅgho itthannāmassa bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattaṁ deti, yassāyasmato khamati itthannāmassa bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:208": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:209": "‘‘Dinnaṁ saṅghena itthannāmassa bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:210": "Evaṁ kammavācā kātabbā.",
  "tika-vin05t32:211": "Kammavācāpariyosāne mānattasamādānādi sabbaṁ vuttanayameva. Ārocentena pana –",
  "tika-vin05t32:212": "‘‘Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ caranto antarā sambahulā āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ chārattaṁ mānattaṁ yāciṁ, taṁ maṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, sohaṁ saṅghaṁ antarā sambahulānaṁ āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho antarā sambahulānaṁ āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ carāmi, vediyāmahaṁ, bhante, vediyatīti maṁ saṅgho dhāretū’’ti –",
  "tika-vin05t32:213": "Evaṁ ārocetabbaṁ.",
  "tika-vin05t32:214": "Ciṇṇamānattaṁ abbhentena ca –",
  "tika-vin05t32:215": "‘‘Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ caranto antarā sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ āpattīnaṁ appaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, sohaṁ saṅghaṁ antarā sambahulānaṁ āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho antarā sambahulānaṁ āpattīnaṁ appaṭicchannānaṁ chārattaṁ mānattaṁ adāsi, sohaṁ, bhante, ciṇṇamānatto saṅghaṁ abbhānaṁ yācāmī’’ti –",
  "tika-vin05t32:216": "Tikkhattuṁ yācāpetvā –",
  "tika-vin05t32:217": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:218": "‘‘Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo, so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho antarā sambahulānaṁ āpattīnaṁ appaṭicchannānaṁ mūlāya paṭikassi, so saṅghaṁ antarā sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:219": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:220": "‘‘Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:221": "Evaṁ kammavācaṁ katvā abbhetabbo.",
  "tika-vin05t32:222": "Abbhānārahakālepi antarāpattiṁ āpajjitvā appaṭicchādentassa imināva nayena mūlāyapaṭikassanā mānattadānaṁ abbhānañca veditabbaṁ. Kevalaṁ panettha ‘‘mānattaṁ caranto’’ti avatvā ‘‘ciṇṇamānatto abbhānāraho’’ti vattabbaṁ.",
  "tika-vin05t32:223": "Odhānasamodhānaparivāsakathā niṭṭhitā.",
  "tika-vin05t32:224": "244.Agghasamodhāno (cūḷava. aṭṭha. 102) nāma sambahulāsu āpattīsu yā ekā vā dve vā tisso vā sambahulā vā āpattiyo sabbacirapaṭicchannāyo, tāsaṁ agghena samodhāya tāsaṁ rattiparicchedavasena avasesānaṁ ūnatarapaṭicchannānaṁ āpattīnaṁ parivāso dīyati, ayaṁ vuccati agghasamodhāno. Yassa pana sataṁ āpattiyo dasāhappaṭicchannā, aparampi sataṁ āpattiyo dasāhappaṭicchannāti evaṁ dasakkhattuṁ katvā āpattisahassaṁ divasasataṁ paṭicchannaṁ hoti, tena kiṁ kātabbanti? Sabbā samodahitvā dasa divase parivasitabbaṁ. Evaṁ ekeneva dasāhena divasasatampi parivasitabbameva hoti. Vuttampi cetaṁ –",
  "tika-vin05t32:225": "‘‘Dasasataṁ rattisataṁ, āpattiyo chādayitvāna;",
  "tika-vin05t32:226": "Dasa rattiyo vasitvāna, mucceyya pārivāsiko’’ti. (pari. 477);",
  "tika-vin05t32:227": "Ayaṁ agghasamodhāno nāma.",
  "tika-vin05t32:228": "Tassa ārocanadānalakkhaṇaṁ evaṁ veditabbaṁ – sace kassaci bhikkhuno ekā āpatti ekāhappaṭicchannā hoti, ekā āpatti dvīhappaṭicchannā, ekā tīhapaṭicchannā, ekā catūhappaṭicchannā, ekā pañcāhappaṭicchannā, ekā chāhappaṭicchannā, ekā sattāhappaṭicchannā, ekā aṭṭhāhappaṭicchannā, ekā navāhappaṭicchannā, ekā dasāhappaṭicchannā hoti, tena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā…pe… evamassa vacanīyo –",
  "tika-vin05t32:229": "‘‘Ahaṁ, bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo sambahulā āpattiyo dvīhappaṭicchannāyo…pe… sambahulā āpattiyo dasāhappaṭicchannāyo, sohaṁ, bhante, saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yācāmī’’ti.",
  "tika-vin05t32:230": "Dutiyampi yācitabbo. Tatiyampi yācitabbo.",
  "tika-vin05t32:231": "Byattena bhikkhunā paṭibalena saṅgho ñāpetabbo –",
  "tika-vin05t32:232": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yācati, yadi saṅghassa pattakallaṁ, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ dadeyya, esā ñatti.",
  "tika-vin05t32:233": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yācati, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ deti, yassāyasmato khamati itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:234": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:235": "‘‘Dinno saṅghena itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāso, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:236": "Evaṁ kammavācā kātabbā.",
  "tika-vin05t32:237": "Kammavācāpariyosāne vattasamādānādi sabbaṁ vuttanayameva. Ārocentena pana –",
  "tika-vin05t32:238": "‘‘Ahaṁ , bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, sohaṁ saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yāciṁ, tassa me saṅgho tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi, sohaṁ parivasāmi, vediyāmahaṁ, bhante, vediyatīti maṁ saṅgho dhāretū’’ti –",
  "tika-vin05t32:239": "Evaṁ ārocetabbaṁ.",
  "tika-vin05t32:240": "Parivutthaparivāsassa mānattaṁ dentena –",
  "tika-vin05t32:241": "‘‘Ahaṁ, bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, sohaṁ saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yāciṁ, tassa me saṅgho tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi, sohaṁ, bhante, parivutthaparivāso saṅghaṁ tāsaṁ āpattīnaṁ chārattaṁ mānattaṁ yācāmī’’ti –",
  "tika-vin05t32:242": "Tikkhattuṁ yācāpetvā –",
  "tika-vin05t32:243": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yāci, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi, so parivutthaparivāso saṅghaṁ tāsaṁ āpattīnaṁ chārattaṁ mānattaṁ yācati, yadi saṅghassa pattakallaṁ , saṅgho itthannāmassa bhikkhuno tāsaṁ āpattīnaṁ chārattaṁ mānattaṁ dadeyya, esā ñatti.",
  "tika-vin05t32:244": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yāci, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi, so parivutthaparivāso saṅghaṁ tāsaṁ āpattīnaṁ chārattaṁ mānattaṁ yācati, saṅgho itthannāmassa bhikkhuno tāsaṁ āpattīnaṁ chārattaṁ mānattaṁ deti, yassāyasmato khamati itthannāmassa bhikkhuno tāsaṁ āpattīnaṁ chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:245": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:246": "‘‘Dinnaṁ saṅghena itthannāmassa bhikkhuno tāsaṁ āpattīnaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:247": "Evaṁ kammavācā kātabbā.",
  "tika-vin05t32:248": "Kammavācāpariyosāne ca mānattasamādānādi sabbaṁ vuttanayameva. Ārocentena pana –",
  "tika-vin05t32:249": "‘‘Ahaṁ , bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, sohaṁ saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yāciṁ, tassa me saṅgho tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi, sohaṁ parivutthaparivāso saṅghaṁ tāsaṁ āpattīnaṁ chārattaṁ mānattaṁ yāciṁ, tassa me saṅgho tāsaṁ āpattīnaṁ chārattaṁ mānattaṁ adāsi, sohaṁ mānattaṁ carāmi, vediyāmahaṁ, bhante, vediyatīti maṁ saṅgho dhāretū’’ti ārocetabbaṁ.",
  "tika-vin05t32:250": "Ciṇṇamānatto abbhetabbo. Abbhentena ca –",
  "tika-vin05t32:251": "‘‘Ahaṁ, bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, sohaṁ saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yāciṁ, tassa me saṅgho tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi, sohaṁ parivutthaparivāso saṅghaṁ tāsaṁ āpattīnaṁ chārattaṁ mānattaṁ yāciṁ, tassa me saṅgho tāsaṁ āpattīnaṁ chārattaṁ mānattaṁ adāsi, sohaṁ, bhante, ciṇṇamānatto saṅghaṁ abbhānaṁ yācāmī’’ti –",
  "tika-vin05t32:252": "Tikkhattuṁ yācāpetvā –",
  "tika-vin05t32:253": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yāci, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi, so parivutthaparivāso saṅghaṁ tāsaṁ āpattīnaṁ chārattaṁ mānattaṁ yāci, saṅgho itthannāmassa bhikkhuno tāsaṁ āpattīnaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:254": "‘‘Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo, so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ yāci, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi, so parivutthaparivāso saṅghaṁ tāsaṁ āpattīnaṁ chārattaṁ mānattaṁ yāci, saṅgho itthannāmassa bhikkhuno tāsaṁ āpattīnaṁ chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:255": "‘‘Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:256": "‘‘Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī’’ti –",
  "tika-vin05t32:257": "Evaṁ kammavācaṁ katvā abbhetabbo.",
  "tika-vin05t32:258": "Agghasamodhānaparivāsakathā niṭṭhitā.",
  "tika-vin05t32:259": "245.Missakasamodhāno (cuḷava. aṭṭha. 102) nāma – yo nānāvatthukā āpattiyo ekato katvā dīyati. Tatrāyaṁ nayo –",
  "tika-vin05t32:260": "‘‘Ahaṁ, bhante, sambahulā saṅghādisesā āpattiyo āpajjiṁ ekaṁ sukkavissaṭṭhiṁ, ekaṁ kāyasaṁsaggaṁ, ekaṁ duṭṭhullavācaṁ, ekaṁ attakāmaṁ, ekaṁ sañcarittaṁ, ekaṁ kuṭikāraṁ, ekaṁ vihārakāraṁ, ekaṁ duṭṭhadosaṁ, ekaṁ aññabhāgiyaṁ, ekaṁ saṅghabhedakaṁ, ekaṁ saṅghabhedānuvattakaṁ, ekaṁ dubbacaṁ, ekaṁ kuladūsakaṁ, sohaṁ, bhante, saṅghaṁ tāsaṁ āpattīnaṁ samodhānaparivāsaṁ yācāmī’’ti –",
  "tika-vin05t32:261": "Tikkhattuṁ yācāpetvā tadanurūpāya kammavācāya parivāso dātabbo.",
  "tika-vin05t32:262": "Ettha ca ‘‘saṅghādisesā āpattiyo āpajji nānāvatthukāyo’’tipi ‘‘saṅghādisesā āpattiyo āpajji’’itipi evaṁ pubbe vuttanayena vatthuvasenapi gottavasenapi nāmavasenapi āpattivasenapi yojetvā kammaṁ kātuṁ vaṭṭatiyeva, tasmā na idha visuṁ kammavācaṁ yojetvā dassayissāma pubbe sabbāpattisādhāraṇaṁ katvā yojetvā dassitāya eva kammavācāya nānāvatthukāhipi āpattīhi vuṭṭhānasambhavato sāyevettha kammavācā alanti.",
  "tika-vin05t32:263": "Missakasamodhānaparivāsakathā niṭṭhitā.",
  "tika-vin05t32:264": "246. Sace koci bhikkhu parivasanto vibbhamati, sāmaṇero vā hoti, vibbhamantassa sāmaṇerassa ca parivāso na ruhati. So ce puna upasampajjati, tassa tadeva purimaṁ parivāsadānaṁ, yo parivāso dinno, sudinno, yo parivuttho, suparivuttho, avaseso parivasitabbo. Sacepi mānattāraho mānattaṁ caranto abbhānāraho vā vibbhamati, sāmaṇero vā hoti, so ce puna upasampajjati, tassa tadeva purimaṁ parivāsadānaṁ, yo parivāso dinno, sudinno, yo parivuttho, suparivuttho, yaṁ mānattaṁ dinnaṁ, sudinnaṁ, yaṁ mānattaṁ ciṇṇaṁ, taṁ suciṇṇaṁ, so bhikkhu abbhetabbo.",
  "tika-vin05t32:265": "Sace koci bhikkhu parivasanto ummattako hoti khittacitto vedanāṭṭo, ummattakassa khittacittassa vedanāṭṭassa ca parivāso na ruhati. So ce puna anummattako hoti akhittacitto avedanāṭṭo, tadeva purimaṁ parivāsadānaṁ, yo parivāso dinno, sudinno, yo parivuttho, suparivuttho, avaseso parivasitabbo. Mānattārahādīsupi eseva nayo.",
  "tika-vin05t32:266": "Sace koci parivasanto ukkhittako hoti, ukkhittakassa parivāso na ruhati. Sace puna osārīyati, tassa tadeva purimaṁ parivāsadānaṁ, yo parivāso dinno, sudinno, yo parivuttho, suparivuttho, avaseso parivasitabbo. Mānattārahādīsupi eseva nayo.",
  "tika-vin05t32:267": "Sace kassaci bhikkhuno itthiliṅgaṁ pātubhavati, tassa sāyeva upajjhā, sāyeva upasampadā, puna upajjhā na gahetabbā, upasampadā ca na kātabbā, bhikkhuupasampadato pabhuti yāva vassagaṇanā, sāyeva vassagaṇanā , na ito paṭṭhāya vassagaṇanā kātabbā. Appatirūpaṁ dānissā bhikkhūnaṁ majjhe vasituṁ, tasmā bhikkhunupassayaṁ gantvā bhikkhunīhi saddhiṁ vasitabbaṁ. Yā desanāgāminiyo vā vuṭṭhānagāminiyo vā āpattiyo bhikkhūnaṁ bhikkhunīhi sādhāraṇā, tāsaṁ bhikkhunīhi kātabbaṁ, vinayakammameva bhikkhunīnaṁ santike kātabbaṁ. Yā pana bhikkhūnaṁ bhikkhunīhi asādhāraṇā sukkavissaṭṭhiādikā āpattiyo, tāhi āpattīhi anāpatti, liṅge parivatte tā āpattiyo vuṭṭhitāva honti, puna pakatiliṅge uppannepi tāhi āpattīhi tassa anāpattiyeva. Bhikkhuniyā purisaliṅge pātubhūtepi eseva nayo. Vuttañcetaṁ –",
  "tika-vin05t32:268": "‘‘Tena kho pana samayena aññatarassa bhikkhuno itthiliṅgaṁ pātubhūtaṁ hoti. Bhagavato etamatthaṁ ārocesuṁ. Anujānāmi bhikkhave taṁyeva upajjhaṁ, taṁyeva upasampadaṁ, tāniyeva vassāni bhikkhunīhi saṅgamituṁ, yā āpattiyo bhikkhūnaṁ bhikkhunīhi sādhāraṇā, tā āpattiyo bhikkhunīnaṁ santike vuṭṭhātuṁ. Yā āpattiyo bhikkhūnaṁ bhikkhunīhi asādhāraṇā, tāhi āpattīhi anāpatti.",
  "tika-vin05t32:269": "‘‘Tena kho pana samayena aññatarissā bhikkhuniyā purisaliṅgaṁ pātubhūtaṁ hoti. Bhagavato etamatthaṁ ārocesuṁ. Anujānāmi bhikkhave taṁyeva upajjhaṁ, taṁyeva upasampadaṁ, tāniyeva vassāni bhikkhūhi saṅgamituṁ, yā āpattiyo bhikkhunīnaṁ bhikkhūhi sādhāraṇā, tā āpattiyo bhikkhūnaṁ santike vuṭṭhātuṁ. Yā āpattiyo bhikkhunīnaṁ bhikkhūhi asādhāraṇā, tāhi āpattīhi anāpattī’’ti (pārā. 69).",
  "tika-vin05t32:270": "247.Ayaṁ panettha pāḷimuttakavinicchayo (pārā. aṭṭha. 1.69) – imesu dvīsu liṅgesu purisaliṅgaṁ uttamaṁ, itthiliṅgaṁ hīnaṁ, tasmā purisaliṅgaṁ balavaakusalena antaradhāyati, itthiliṅgaṁ dubbalakusalena patiṭṭhāti. Itthiliṅgaṁ pana antaradhāyantaṁ dubbalaakusalena antaradhāyati, purisaliṅgaṁ balavakusalena patiṭṭhāti. Evaṁ ubhayampi akusalena antaradhāyati, kusalena paṭilabbhati.",
  "tika-vin05t32:271": "Tattha sace dvinnaṁ bhikkhūnaṁ ekato sajjhāyaṁ vā dhammasākacchaṁ vā katvā ekāgāre nipajjitvā niddaṁ okkantānaṁ ekassa itthiliṅgaṁ pātubhavati, ubhinnampi sahaseyyāpatti hoti. So ce paṭibujjhitvā attano vippakāraṁ disvā dukkhī dummano rattibhāgeyeva itarassa āroceyya, tena samassāsetabbo ‘‘hotu mā cintayittha, vaṭṭasseveso doso, sammāsambuddhena dvāraṁ dinnaṁ, bhikkhu vā hotu bhikkhunī vā, anāvaṭo dhammo, avārito saggamaggo’’ti. Samassāsetvā evaṁ vattabbaṁ ‘‘tumhehi bhikkhunupassayaṁ gantuṁ vaṭṭati, atthi pana te kāci sandiṭṭhā bhikkhuniyo’’ti. Sacassā honti tādisā bhikkhuniyo, ‘‘atthī’’ti, no ce honti, ‘‘natthī’’ti vatvā so bhikkhu vattabbo ‘‘mama saṅgahaṁ karotha, idāni maṁ paṭhamaṁ bhikkhunupassayaṁ nethā’’ti. Tena bhikkhunā taṁ gahetvā tassā vā sandiṭṭhānaṁ attano vā sandiṭṭhānaṁ bhikkhunīnaṁ santikaṁ gantabbaṁ. Gacchantena ca na ekakena gantabbaṁ, catūhi pañcahi bhikkhūhi saddhiṁ jotikañca kattaradaṇḍakañca gahetvā saṁvidahanaṁ parimocetvā ‘‘mayaṁ asukaṁ nāma ṭhānaṁ gacchāmā’’ti gantabbaṁ. Sace bahigāme dūre vihāro hoti, antarāmagge gāmantaranadīpārarattivippavāsagaṇaohīyanāpattīhi anāpatti. Bhikkhunupassayaṁ gantvā tā bhikkhuniyo vattabbā ‘‘asukaṁ nāma bhikkhuṁ jānāthā’’ti? ‘‘Āma, ayyā’’ti. Tassa itthiliṅgaṁ pātubhūtaṁ, saṅgahaṁ dānissā karothāti. Tā ce ‘‘sādhu ayyā, idāni mayampi sajjhāyissāma, dhammaṁ sossāma, gacchatha tumhe’’ti vatvā saṅgahaṁ karonti, ārādhikā ca honti saṅgāhikā lajjiniyo, tā kopetvā aññattha na gantabbaṁ. Gacchati ce, gāmantaranadīpārarattivippavāsagaṇaohīyanāpattīhi na muccati.",
  "tika-vin05t32:272": "Sace pana lajjiniyo honti, na saṅgāhikāyo, aññattha gantuṁ labbhati. Sacepi alajjiniyo honti, saṅgahaṁ pana karonti, tāpi pariccajitvā aññattha gantuṁ labbhati. Sace lajjiniyo ca saṅgāhikā ca, ñātikā na honti, āsannagāme pana aññā ñātikā honti paṭijagganikā, tāsampi santikaṁ gantuṁ vaṭṭatīti vadanti. Gantvā sace bhikkhubhāvepi nissayapaṭipanno, patirūpāya bhikkhuniyā santike nissayo gahetabbo, mātikā vā vinayo vā uggahito suggahito, puna uggaṇhanakāraṇaṁ natthi. Sace bhikkhubhāvepi parisāvacaro, tassa santikeyeva upasampannā sūpasampannā, aññassa santike nissayo gahetabbo. Pubbe taṁ nissāya vasantehipi aññassa santike nissayo gahetabbo. Paripuṇṇavassasāmaṇerenapi aññassa santike upajjhā gahetabbā.",
  "tika-vin05t32:273": "Yaṁ panassa bhikkhubhāve adhiṭṭhitaṁ ticīvarañca patto ca, taṁ adhiṭṭhānaṁ vijahati, puna adhiṭṭhātabbaṁ. Saṅkaccikā ca udakasāṭikā ca gahetabbā. Yaṁ atirekacīvaraṁ vā atirekapatto vā vinayakammaṁ katvā ṭhapito hoti, tampi sabbaṁ vinayakammaṁ vijahati, puna kātabbaṁ. Paṭiggahitatelamadhuphāṇitādīnipi paṭiggahaṇaṁ vijahanti. Sace paṭiggahaṇato sattame divase liṅgaṁ parivattati, puna paṭiggahetvā sattāhaṁ vaṭṭati. Yaṁ pana bhikkhukāle aññassa bhikkhuno santakaṁ paṭiggahitaṁ, taṁ paṭiggahaṇaṁ na vijahati. Yampi ubhinnaṁ sādhāraṇaṁ avibhajitvā ṭhapitaṁ, taṁ pakatatto rakkhati. Yaṁ pana vibhattaṁ etasseva santakaṁ, taṁ paṭiggahaṇaṁ vijahati. Vuttañcetaṁ parivāre –",
  "tika-vin05t32:274": "‘‘Telaṁ madhu phāṇitañcāpi sappiṁ, sāmaṁ gahetvā nikkhipeyya;",
  "tika-vin05t32:275": "Avītivatte sattāhe, sati paccaye paribhuñjantassa āpatti;",
  "tika-vin05t32:276": "Pañhā mesā kusalehi cintitā’’ti. (pari. 480);",
  "tika-vin05t32:277": "Idañhi liṅgaparivattanaṁ sandhāya vuttaṁ. Paṭiggahaṇaṁ nāma liṅgaparivattanena, kālakiriyāya, sikkhāpaccakkhānena, hīnāyāvattanena, anupasampannassa dānena, anapekkhavissajjanena, acchinditvā gahaṇena ca vijahati. Tasmā sacepi harītakakhaṇḍampi paṭiggahetvā ṭhapitamatthi, sabbamassa paṭiggahaṇaṁ vijahati. Bhikkhuvihāre pana yaṁ kiñcissā santakaṁ paṭiggahetvā vā appaṭiggahetvā vā ṭhapitaṁ, sabbassa sāva issarā, āharāpetvā gahetabbaṁ. Yaṁ panettha thāvaraṁ tassā santakaṁ senāsanaṁ vā uparopakā vā, te yassicchati, tassa dātabbā. Terasasu sammutīsu yā bhikkhukāle laddhā sammuti, sabbā paṭippassambhati, purimikāya senāsanaggāho paṭippassambhati. Sace pacchimikāya senāsane gahite liṅgaṁ parivattati, bhikkhusaṅgho cassā uppannalābhaṁ dātukāmo hoti, apaloketvā dātabbo.",
  "tika-vin05t32:278": "Sace bhikkhunīhi sādhāraṇāya paṭicchannāya āpattiyā parivasantassa liṅgaṁ parivattati, puna pakkhamānattameva dātabbaṁ. Sace mānattaṁ carantassa parivattati , puna pakkhamānattameva dātabbaṁ. Sace ciṇṇamānattassa parivattati, bhikkhunīhi abbhānakammaṁ kātabbaṁ. Sace akusalavipāke parikkhīṇe pakkhamānattakāle punadeva liṅgaṁ parivattati, chārattaṁ mānattameva dātabbaṁ. Sace ciṇṇe pakkhamānatte parivattati, bhikkhūhi abbhānakammaṁ kātabbanti.",
  "tika-vin05t32:279": "Bhikkhuniyā liṅgaparivattanepi vuttanayeneva sabbo vinicchayo veditabbo. Ayaṁ pana viseso – sace bhikkhunikāle āpannā sañcarittāpatti paṭicchannā hoti, parivāsadānaṁ natthi, chārattaṁ mānattameva dātabbaṁ. Sace pakkhamānattaṁ carantiyā liṅgaṁ parivattati, na tenattho, chārattaṁ mānattameva dātabbaṁ. Sace ciṇṇamānattāya parivattati, puna mānattaṁ adatvā bhikkhūhi abbhetabbo. Atha bhikkhūhi mānatte adinne puna liṅgaṁ parivattati, bhikkhunīhi pakkhamānattameva dātabbaṁ. Atha chārattaṁ mānattaṁ carantassa puna parivattati, pakkhamānattameva dātabbaṁ. Ciṇṇamānattassa pana liṅgaparivatte jāte bhikkhunīhi abbhānakammaṁ kātabbaṁ. Puna parivatte ca liṅge bhikkhunibhāve ṭhitāyapi yā āpattiyo pubbe paṭippassaddhā, tā suppaṭippassaddhā evāti.",
  "tika-vin05t32:280": "248. Ito paraṁ pārivāsikādīnaṁ vattaṁ dassayissāma – pārivāsikena (cūḷava. aṭṭha. 76) bhikkhunā upajjhāyena hutvā na upasampādetabbaṁ, vattaṁ nikkhipitvā pana upasampādetuṁ vaṭṭati. Ācariyena hutvāpi kammavācā na sāvetabbā, aññasmiṁ asati vattaṁ nikkhipitvā sāvetuṁ vaṭṭati. Āgantukānaṁ nissayo na dātabbo. Yehipi pakatiyāva nissayo gahito, te vattabbā ‘‘ahaṁ vinayakammaṁ karomi, asukattherassa nāma santike nissayaṁ gaṇhatha, mayhaṁ vattaṁ mā karotha, mā maṁ gāmappavesanaṁ āpucchathā’’ti. Sace evaṁ vuttepi karontiyeva, vāritakālato paṭṭhāya karontesupi anāpatti. Añño sāmaṇeropi na gahetabbo, upajjhaṁ datvā gahitasāmaṇeropi vattabbo ‘‘ahaṁ vinayakammaṁ karomi, mayhaṁ vattaṁ mā karotha, mā maṁ gāmappavesanaṁ āpucchathā’’ti. Sace evaṁ vuttepi karontiyeva, vāritakālato paṭṭhāya karontesupi anāpatti. Na bhikkhunovādakasammuti sāditabbā, sammatenapi bhikkhuniyo na ovaditabbā, tasmā bhikkhusaṅghassa vattabbaṁ ‘‘bhante, ahaṁ vinayakammaṁ karomi, bhikkhunovādakaṁ jānāthā’’ti. Paṭibalassa vā bhikkhussa bhāro kātabbo. Āgatā bhikkhuniyo ‘‘saṅghassa santikaṁ gacchatha, saṅgho vo ovādadāyakaṁ jānissatī’’ti vā ‘‘ahaṁ vinayakammaṁ karomi, asukabhikkhussa nāma santikaṁ gacchatha, so vo ovādaṁ dassatī’’ti vā vattabbā.",
  "tika-vin05t32:281": "Yāya āpattiyā saṅghena parivāso dinno hoti, sā āpatti na āpajjitabbā, aññā vā tādisikā tato vā pāpiṭṭhatarā, kammaṁ na garahitabbaṁ, kammikā na garahitabbā, na pakatattassa bhikkhuno uposatho ṭhapetabbo, na pavāraṇā ṭhapetabbā, palibodhatthāya vā pakkosanatthāya vā savacanīyaṁ na kātabbaṁ. Palibodhatthāya hi karonto ‘‘ahaṁ āyasmantaṁ imasmiṁ vatthusmiṁ savacanīyaṁ karomi, imamhā āvāsā parampi mā pakkama, yāva na taṁ adhikaraṇaṁ vūpasantaṁ hotī’’ti evaṁ karoti, pakkosanatthāya karonto ‘‘ahaṁ taṁ savacanīyaṁ karomi, ehi mayā saddhiṁ vinayadharānaṁ sammukhībhāvaṁ gacchāhī’’ti evaṁ karoti, tadubhayampi na kātabbaṁ. Vihāre jeṭṭhakaṭṭhānaṁ na kātabbaṁ, pātimokkhuddesakena vā dhammajjhesakena vā na bhavitabbaṁ, napi terasasu sammutīsu ekasammutivasenapi issariyakammaṁ kātabbaṁ, ‘‘karotu me āyasmā okāsaṁ, ahaṁ taṁ vattukāmo’’ti evaṁ pakatattassa okāso na kāretabbo, vatthunā vā āpattiyā vā na codetabbo, ‘‘ayaṁ te doso’’ti na sāretabbo, bhikkhūhi aññamaññaṁ yojetvā kalaho na kāretabbo, saṅghattherena hutvā pakatattassa bhikkhuno purato na gantabbaṁ na nisīditabbaṁ, dvādasahatthaṁ upacāraṁ muñcitvā ekakeneva gantabbañceva nisīditabbañca, yo hoti saṅghassa āsanapariyanto seyyāpariyanto vihārapariyanto, so tassa dātabbo.",
  "tika-vin05t32:282": "Tattha āsanapariyanto nāma bhattaggādīsu saṅghanavakāsanaṁ, svassa dātabbo, tattha nisīditabbaṁ. Seyyāpariyanto nāma seyyānaṁ pariyanto sabbalāmakaṁ mañcapīṭhaṁ. Ayañhi vassaggena attano pattaṭṭhāne seyyaṁ gahetuṁ na labhati, sabbabhikkhūhi vicinitvā gahitāvasesā maṅgulagūthabharitā vettalatādivinaddhā lāmakaseyyāvassa dātabbā. Yathā ca seyyā, evaṁ vasanaāvāsopi vassaggena attano pattaṭṭhāne tassa na vaṭṭati, sabbabhikkhūhi vicinitvā gahitāvasesā pana rajohatabhūmi jatukamūsikabharitā paṇṇasālā assa dātabbā. Sace pakatattā sabbe rukkhamūlikā abbhokāsikā ca honti, channaṁ na upenti, sabbepi etehi vissaṭṭhāvāsā nāma honti, tesu yaṁ icchati, taṁ labhati.",
  "tika-vin05t32:283": "Vassūpanāyikadivase paccayaṁ ekapasse ṭhatvā vassaggena gaṇhituṁ labhati, senāsanaṁ na labhati, nibaddhavassāvāsikaṁ senāsanaṁ gaṇhitu kāmena vattaṁ nikkhipitvā gahetabbaṁ. Ñātipavāritaṭṭhāne ‘‘ettake bhikkhū gahetvā āgacchathā’’ti nimantitena ‘‘bhante, asukaṁ nāma kulaṁ bhikkhū nimantesi, etha, tattha gacchāmā’’ti evaṁ saṁvidhāya bhikkhūnaṁ puresamaṇena vā pacchāsamaṇena vā hutvā kulāni na upasaṅkamitabbāni, ‘‘bhante, asukasmiṁ nāma gāme manussā bhikkhūnaṁ āgamanaṁ icchanti, sādhu vatassa, sace tesaṁ saṅgahaṁ kareyyāthā’’ti evaṁ panassa vinayapariyāyena kathetuṁ vaṭṭati. Āgatāgatānaṁ ārocetuṁ harāyamānena āraññikadhutaṅgaṁ na samādātabbaṁ. Yenapi pakatiyā samādinnaṁ, tena dutiyaṁ bhikkhuṁ gahetvā araññe aruṇaṁ uṭṭhāpetabbaṁ, na ekakena vatthabbaṁ. Tathā bhattaggādīsu āsanapariyante nisajjāya harāyamānena piṇḍapātikadhutaṅgampi na samādātabbaṁ. Yo pana pakatiyāva piṇḍapātiko, tassa paṭisedho natthi, na ca tappaccayā piṇḍapāto nīharāpetabbo ‘‘mā maṁ jāniṁsū’’ti. Nīhaṭabhatto hutvā vihāreyeva nisīditvā bhuñjanto ‘‘rattiyo gaṇayissāmi, gacchato me bhikkhuṁ disvā anārocentassa ratticchedo siyā’’ti iminā kāraṇena piṇḍapāto na nīharāpetabbo, ‘‘mā maṁ ekabhikkhupi jānātū’’ti ca iminā ajjhāsayena vihāre sāmaṇerehi pacāpetvā bhuñjitumpi na labhati, gāmaṁ piṇḍāya pavisitabbameva. Gilānassa pana navakammaācariyupajjhāyakiccādipasutassa vā vihāreyeva acchituṁ vaṭṭati.",
  "tika-vin05t32:284": "Sacepi gāme anekasatā bhikkhū vicaranti, na sakkā hoti ārocetuṁ, gāmakāvāsaṁ gantvā sabhāgaṭṭhāne vasituṁ vaṭṭati. Yasmā ‘‘pārivāsikena, bhikkhave, bhikkhunā āgantukena ārocetabbaṁ, āgantukassa ārocetabbaṁ, uposathe ārocetabbaṁ, pavāraṇāya ārocetabbaṁ, sace gilāno hoti, dūtenapi ārocetabba’’nti (cūḷava. 76) vuttaṁ , tasmā kañci vihāraṁ gatena āgantukena tattha bhikkhūnaṁ ārocetabbaṁ. Sace sabbe ekaṭṭhāne ṭhite passati, ekaṭṭhāne ṭhiteneva ārocetabbaṁ. Atha rukkhamūlādīsu visuṁ ṭhitā honti, tattha tattha gantvā ārocetabbaṁ, sañcicca anārocentassa ratticchedo ca hoti, vattabhede ca dukkaṭaṁ. Atha vicinanto ekacce na passati, ratticchedova hoti, na vattabhede dukkaṭaṁ.",
  "tika-vin05t32:285": "Āgantukassapi attano vasanavihāraṁ āgatassa ekassa vā bahūnaṁ vā vuttanayeneva ārocetabbaṁ, ratticchedavattabhedāpi cettha vuttanayeneva veditabbā. Sace āgantukā muhuttaṁ vissamitvā vā avissamitvā eva vā vihāramajjhena gacchanti, tesampi ārocetabbaṁ. Sace tassa ajānantasseva gacchanti, ayañca gatakāle jānāti, gantvā ārocetabbaṁ, sampāpuṇituṁ vā sāvetuṁ vā asakkontassa ratticchedova hoti, na vattabhede dukkaṭaṁ. Yepi antovihāraṁ appavisitvā upacārasīmaṁ okkamitvā gacchanti, ayañca nesaṁ chattasaddaṁ vā ukkāsitasaddaṁ vā khipitasaddaṁ vā sutvā āgantukabhāvaṁ jānāti, gantvā ārocetabbaṁ, gatakāle jānantenapi anubandhitvā ārocetabbameva, sampāpuṇituṁ asakkontassa ratticchedova hoti, na vattabhede dukkaṭaṁ. Yopi rattiṁ āgantvā rattiṁyeva gacchati, sopissa ratticchedaṁ karoti, aññātattā pana vattabhede dukkaṭaṁ natthi. Sace ajānitvāva abbhānaṁ karoti, akatameva hotīti kurundiyaṁ vuttaṁ, tasmā adhikā rattiyo gahetvā kātabbaṁ. Ayaṁ apaṇṇakapaṭipadā.",
  "tika-vin05t32:286": "Nadīādīsu nāvāya gacchantampi paratīre ṭhitampi ākāse gacchantampi pabbatatalaaraññādīsu dūre ṭhitampi bhikkhuṁ disvā sace ‘‘bhikkhū’’ti vavatthānaṁ atthi, nāvādīhi gantvā vā mahāsaddaṁ katvā vā vegena anubandhitvā vā ārocetabbaṁ, anārocentassa ratticchedo ceva vattabhede dukkaṭañca. Sace vāyamantopi sampāpuṇituṁ vā sāvetuṁ vā na sakkoti, ratticchedova hoti, na vattabhede dukkaṭaṁ. Saṅghasenābhayatthero pana visayāvisayena katheti ‘‘visaye kira anārocentassa ratticchedo ceva vattabhede dukkaṭañca hoti, avisaye pana ubhayampi natthī’’ti. Karavīkatissatthero ‘‘samaṇo ayanti vavatthānameva pamāṇaṁ. Sacepi avisayo hoti, vattabhede dukkaṭameva natthi, ratticchedo pana hotiyevā’’ti āha.",
  "tika-vin05t32:287": "Uposathadivase ‘‘uposathaṁ sampāpuṇissāmā’’ti āgantukā bhikkhū āgacchanti, iddhiyā gacchantāpi uposathabhāvaṁ ñatvā otaritvā uposathaṁ karonti, tasmā āgantukasodhanatthaṁ uposathadivasepi ārocetabbaṁ. Pavāraṇāyapi eseva nayo. Gantuṁ asamatthena gilānena bhikkhuṁ pesetvā ārocāpetabbaṁ, anupasampannaṁ pesetuṁ na vaṭṭati.",
  "tika-vin05t32:288": "Na pārivāsikena bhikkhunā sabhikkhukā āvāsā vā anāvāsā vā abhikkhuko nānāsaṁvāsakehi vā sabhikkhuko āvāso vā anāvāso vā gantabbo aññatra pakatattena aññatra antarāyā. Yattha hi ekopi bhikkhu natthi, tattha na vasitabbaṁ. Na hi tattha vuttharattiyo gaṇanūpikā honti. Dasavidhe antarāye pana sacepi rattiyo gaṇanūpikā na honti, antarāyato parimuccanatthāya gantabbameva. Tena vuttaṁ ‘‘aññatra antarāyā’’ti. Nānāsaṁvāsakehi saddhiṁ vinayakammaṁ kātuṁ na vaṭṭati, tesaṁ anārocanepi ratticchedo natthi, abhikkhukāvāsasadisameva hoti. Tena vuttaṁ ‘‘nānāsaṁvāsakehi vā sabhikkhuko’’ti.",
  "tika-vin05t32:289": "Na pārivāsikena bhikkhunā pakatattena bhikkhunā saddhiṁ ekacchanne āvāse vā anāvāse vā vatthabbaṁ. Tattha āvāso nāma vasanatthāya katasenāsanaṁ. Anāvāso nāma cetiyagharaṁ bodhigharaṁ sammuñjanīaṭṭako dāruaṭṭako pānīyamāḷo vaccakuṭi dvārakoṭṭhakoti evamādi. ‘‘Etesu yattha katthaci ekacchanne chadanato udakapatanaṭṭhānaparicchinne okāse ukkhittakova vasituṁ na labhati, pārivāsiko pana antoāvāseyeva na labhatī’’ti mahāpaccariyaṁ vuttaṁ. Mahāaṭṭhakathāyaṁ avisesena ‘‘udakapātena vārita’’nti vuttaṁ. Kurundiyaṁ pana ‘‘etesu ettakesu pañcavaṇṇacchadanabaddhaṭṭhānesu pārivāsikassa ca ukkhittakassa ca pakatattena saddhiṁ udakapātena vārita’’nti vuttaṁ. Tasmā nānūpacārepi ekacchanne na vaṭṭati. Sace panettha tadahupasampannepi pakatatte paṭhamaṁ pavisitvā nipannepi saṭṭhivassikopi pārivāsiko pacchā pavisitvā jānanto nipajjati, ratticchedo ceva vattabhede dukkaṭañca, ajānantassa ratticchedova, na vattabhede dukkaṭaṁ. Sace pana tasmiṁ nisinne pacchā pakatatto pavisitvā nipajjati, pārivāsiko ca jānāti, ratticchedo ceva vattabhede dukkaṭañca. No ce jānāti, ratticchedova, na vattabhede dukkaṭaṁ.",
  "tika-vin05t32:290": "Pārivāsikena bhikkhunā pakatattaṁ bhikkhuṁ tadahupasampannampi disvā āsanā vuṭṭhātabbaṁ, vuṭṭhāya ca ‘‘ahaṁ iminā sukhanisinno vuṭṭhāpito’’ti parammukhenapi na gantabbaṁ, ‘‘idaṁ ācariya āsanaṁ, ettha nisīdathā’’ti evaṁ pakatatto bhikkhu āsanena nimantetabboyeva. Navakena pana ‘‘mahātheraṁ obaddhaṁ karomī’’ti pārivāsikattherassa santikaṁ na gantabbaṁ. Pārivāsikena pakatattena bhikkhunā saddhiṁ na ekāsane nisīditabbaṁ, na nīce āsane nisinne ucce āsane nisīditabbaṁ, na chamāyaṁ nisinne āsane nisīditabbaṁ, dvādasahatthaṁ pana upacāraṁ muñcitvā nisīdituṁ vaṭṭati. Pārivāsikena bhikkhunā pakatattena saddhiṁ na ekacaṅkame caṅkamitabbaṁ, na nīce caṅkame caṅkamante ucce caṅkame caṅkamitabbaṁ, na chamāyaṁ caṅkamante caṅkame caṅkamitabbaṁ. Ettha pana akataparicchedāya bhūmiyā caṅkamante paricchedaṁ katvā vālukaṁ ākiritvā ālambanaṁ yojetvā katacaṅkame nīcepi na caṅkamitabbaṁ, ko pana vādo iṭṭhakacayena sampanne vedikāparikkhitte. Sace pana pākāraparikkhitto hoti, dvārakoṭṭhakayutto pabbatantaravanantaragumbantaresu vā suppaṭicchanno, tādise caṅkame caṅkamituṁ vaṭṭati, appaṭicchannepi upacāraṁ muñcitvā vaṭṭati.",
  "tika-vin05t32:291": "Pārivāsikena bhikkhunā pārivāsikavuḍḍhatarena bhikkhunā saddhiṁ mūlāyapaṭikassanārahena mānattārahena mānattacārikena abbhānārahena bhikkhunā saddhiṁ na ekacchanne āvāse vā anāvāse vā vatthabbaṁ. Ettha pana sace vuḍḍhatare pārivāsike paṭhamaṁ nipanne itaro jānanto pacchā nipajjati, ratticchedo cassa hoti, vattabhede ca dukkaṭaṁ. Vuḍḍhatarassa pana ratticchedova, na vattabhede dukkaṭaṁ. Ajānitvā nipajjati, dvinnampi vattabhedo natthi, ratticchedo pana hoti. Atha navakapārivāsike paṭhamaṁ nipanne vuḍḍhataro pacchā nipajjati, navako ca jānāti, ratti cassa chijjati, vattabhede ca dukkaṭaṁ hoti. Vuḍḍhatarassa ratticchedova, na vattabhedo. No ce jānāti, dvinnampi vattabhedo natthi, ratticchedo pana hoti. Sace apacchāpurimaṁ nipajjanti, vuḍḍhatarassa ratticchedova, itarassa vattabhedopīti kurundiyaṁ vuttaṁ.",
  "tika-vin05t32:292": "Dve pārivāsikā samavassā, eko paṭhamaṁ nipanno, eko jānantova pacchā nipajjati, ratti cassa chijjati, vattabhede ca dukkaṭaṁ. Paṭhamaṁ nipannassa ratticchedova, na vattabhedo. Sace pacchā nipajjantopi na jānāti, dvinnampi vattabhedo natthi, ratticchedo pana hoti. Sace dvepi apacchāpurimaṁ nipajjanti, dvinnampi ratticchedoyeva, na vattabhedo. Sace hi dve pārivāsikā ekato vaseyyuṁ, te aññamaññassa ajjhācāraṁ ñatvā agāravā vā vippaṭisārino vā hutvā taṁ vā āpattiṁ āpajjeyyuṁ tato pāpiṭṭhataraṁ vā, vibbhameyyuṁ vā, tasmā nesaṁ sahaseyyā sabbapakārena paṭikkhittā. Mūlāyapaṭikassanārahādayo cettha pārivāsikānaṁ pakatattaṭṭhāne ṭhitāti veditabbā. Tasmā pārivāsikena bhikkhunā mūlāyapaṭikassanārahena mānattārahena mānattacārikena abbhānārahena bhikkhunā saddhiṁ na ekāsane nisīditabbaṁ, na nīce āsane nisinne ucce āsane nisīditabbaṁ, na chamāya nisinne āsane nisīditabbaṁ, na ekacaṅkame caṅkamitabbaṁ, na nīce caṅkame caṅkamante ucce caṅkame caṅkamitabbaṁ, na chamāya caṅkamante caṅkame caṅkamitabbaṁ.",
  "tika-vin05t32:293": "‘‘Na, bhikkhave, pārivāsikena bhikkhunā sāditabbaṁ pakatattānaṁ bhikkhūnaṁ abhivādanaṁ paccuṭṭhānaṁ añjalikammaṁ sāmīcikammaṁ āsanābhihāro seyyābhihāro pādodakaṁ pādapīṭhaṁ pādakathalikaṁ pattacīvarapaṭiggahaṇaṁ nahāne piṭṭhiparikammaṁ, yo sādiyeyya, āpatti dukkaṭassā’’ti (cūḷava. 75) vacanato pakatattānaṁ bhikkhūnaṁ ṭhapetvā navakataraṁ pārivāsikaṁ avasesānaṁ antamaso mūlāyapaṭikassanārahādīnampi abhivādanādiṁ sādiyantassa dukkaṭaṁ, saddhivihārikānampi sādiyantassa dukkaṭameva. Tasmā te vattabbā ‘‘ahaṁ vinayakammaṁ karomi, mayhaṁ vattaṁ mā karotha, mā maṁ gāmappavesanaṁ āpucchathā’’ti. Sace saddhāpabbajitā kulaputtā ‘‘tumhe, bhante, tumhākaṁ vinayakammaṁ karothā’’ti vatvā vattaṁ karonti, gāmappavesanampi āpucchantiyeva, vāritakālato paṭṭhāya anāpatti.",
  "tika-vin05t32:294": "‘‘Anujānāmi, bhikkhave, pārivāsikānaṁ bhikkhūnaṁ mithū yathāvuḍḍhaṁ abhivādanaṁ paccuṭṭhānaṁ añjalikammaṁ sāmīcikammaṁ āsanābhihāraṁ seyyābhihāraṁ pādodakaṁ pādapīṭhaṁ pādakathalikaṁ pattacīvarapaṭiggahaṇaṁ nahāne piṭṭhiparikamma’’nti (cūḷava. 75) vacanato pana pārivāsikānaṁ bhikkhūnaṁ aññamaññaṁ yo yo vuḍḍho, tena tena navakatarassa abhivādanādiṁ sādituṁ vaṭṭati.",
  "tika-vin05t32:295": "‘‘Anujānāmi, bhikkhave, pārivāsikānaṁ bhikkhūnaṁ pañca yathāvuḍḍhaṁ uposathaṁ pavāraṇaṁ vassikasāṭikaṁ oṇojanaṁ bhatta’’nti (cūḷava. 75) vacanato imāni uposathādīni pañca pakatattehipi saddhiṁ vuḍḍhapaṭipāṭiyā kātuṁ vaṭṭati, tasmā (cūḷava. aṭṭha. 75) pātimokkhe uddissamāne hatthapāse nisīdituṁ vaṭṭati. Mahāpaccariyaṁ pana ‘‘pāḷiyā anisīditvā pāḷiṁ vihāya hatthapāsaṁ amuñcantena nisīditabba’’nti vuttaṁ. Pārisuddhiuposathe kariyamāne saṅghanavakaṭṭhāne nisīditvā tattheva nisinnena attano pāḷiyā pārisuddhiuposatho kātabbo. Pavāraṇāyapi saṅghanavakaṭṭhāne nisīditvā tattheva nisinnena attano pāḷiyā pavāretabbaṁ. Saṅghena ghaṇṭiṁ paharitvā bhājiyamānaṁ vassikasāṭikampi attano pattaṭṭhāne gahetuṁ vaṭṭati.",
  "tika-vin05t32:296": "Oṇojananti vissajjanaṁ vuccati. Sace hi pārivāsikassa dve tīṇi uddesabhattādīni pāpuṇanti, aññā cassa puggalikabhattapaccāsā hoti, tāni paṭipāṭiyā gahetvā ‘‘bhante, heṭṭhā gāhetha, ajja mayhaṁ bhattapaccāsā atthi, sveva gaṇhissāmī’’ti vatvā vissajjetabbāni. Evaṁ tāni punadivasesu gaṇhituṁ labhati. ‘‘Punadivase sabbapaṭhamaṁ tassa dātabba’’nti kurundiyaṁ vuttaṁ. Yadi pana na gaṇhāti na vissajjeti, punadivase na labhati. Idaṁ oṇojanaṁ nāma pārivāsikasseva odissa anuññātaṁ. Kasmā? Tassa hi saṅghanavakaṭṭhāne nisinnassa bhattagge yāgukhajjakādīni pāpuṇanti vā na vā, tasmā ‘‘so bhikkhāhārena mā kilamitthā’’ti idamassa saṅgahakaraṇatthāya odissa anuññātaṁ.",
  "tika-vin05t32:297": "Bhattanti āgatāgatehi vuḍḍhapaṭipāṭiyā gahetvā gantabbaṁ vihāre saṅghassa catussālabhattaṁ. Etaṁ yathāvuḍḍhaṁ labhati, pāḷiyā pana gantuṁ vā ṭhātuṁ vā na labhati, tasmā pāḷito osakkitvā hatthapāse ṭhitena hatthaṁ pasāretvā yathā seno nipatitvā gaṇhāti, evaṁ gaṇhitabbaṁ. Ārāmikasamaṇuddesehi āharāpetuṁ na labhati. Sace sayameva āharanti, vaṭṭati. Rañño mahāpeḷabhattepi eseva nayo. Catussālabhatte pana sace oṇojanaṁ kattukāmo hoti, attano atthāya ukkhitte piṇḍe ‘‘ajja me bhattaṁ atthi, sveva gaṇhissāmī’’ti vattabbaṁ. ‘‘Punadivase dve piṇḍe labhatī’’ti mahāpaccariyaṁ vuttaṁ. Uddesabhattādīnipi pāḷito osakkitvāva gahetabbāni, yattha pana nisīdāpetvā parivisanti, tattha sāmaṇerānaṁ jeṭṭhakena, bhikkhūnaṁ saṅghanavakena hutvā nisīditabbaṁ. Idaṁ pārivāsikavattaṁ.",
  "tika-vin05t32:298": "Mūlāyapaṭikassanārahānaṁ mānattārahānaṁ mānattacārikānaṁ abbhānārahānañca idameva vattanti veditabbaṁ. Mānattacārikassa vatte pana ‘‘devasikaṁ ārocetabba’’nti viseso. Ratticchedesu ca ‘‘tayo kho, upāli, pārivāsikassa bhikkhuno ratticchedā, sahavāso vippavāso anārocanā’’ti (cūḷava. 83) vacanato yvāyaṁ ‘‘pakatattena bhikkhunā saddhiṁ ekacchanne’’tiādinā nayena vutto sahavāso, yo ca ekasseva vāso, yā cāyaṁ āgantukādīnaṁ anārocanā, etesu tīsu ekenapi kāraṇena pārivāsikassa bhikkhuno ratticchedo hoti.",
  "tika-vin05t32:299": "Mānattacārikassa pana ‘‘cattāro kho, upāli, mānattacārikassa bhikkhuno ratticchedā, sahavāso, vippavāso, anārocanā, ūne gaṇe caraṇa’’nti vacanato imesu catūsu kāraṇesu ekenapi ratticchedo hoti. Gaṇoti cettha cattāro vā atirekā vā. Tasmā sacepi tīhi bhikkhūhi saddhiṁ vasati, ratticchedo hotiyeva.",
  "tika-vin05t32:300": "Iti pāḷimuttakavinayavinicchayasaṅgahe",
  "tika-vin05t32:301": "Garukāpattivuṭṭhānavinicchayakathā samattā."
}