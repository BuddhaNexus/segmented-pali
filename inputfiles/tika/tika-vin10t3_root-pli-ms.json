{
  "tika-vin10t3:0": "Mahāvaggo",
  "tika-vin10t3:1": "Mahākhandhakakathā",
  "tika-vin10t3:2": "Pabbajjākathā",
  "tika-vin10t3:3": "2444.",
  "tika-vin10t3:4": " Sīlakkhandhādiyuttena , subhakkhandhena desite;",
  "tika-vin10t3:5": "Khandhakepi pavakkhāmi, samāsena vinicchayaṁ.",
  "tika-vin10t3:6": "2445.",
  "tika-vin10t3:7": " Mātarā ananuññātaṁ, pitarā vāpi bhikkhuno;",
  "tika-vin10t3:8": "Bhaṇḍukammamapucchitvā, pabbājentassa dukkaṭaṁ.",
  "tika-vin10t3:9": "2446.",
  "tika-vin10t3:10": " Uddesaparipucchāya, sayaṁ ce byāvaṭo siyā;",
  "tika-vin10t3:11": "Daharo āṇāpetabbo, pabbājetvānayāti ca.",
  "tika-vin10t3:12": "2447.",
  "tika-vin10t3:13": " Upajjhāyamathuddissa, avutto daharo pana;",
  "tika-vin10t3:14": "Pabbājeti sace taṁ so, sayamevāpi vaṭṭati.",
  "tika-vin10t3:15": "2448.",
  "tika-vin10t3:16": " Sāmaṇeropi vattabbo, daharo natthi tattha ce;",
  "tika-vin10t3:17": "‘‘Khaṇḍasīmamimaṁ netvā, pabbājetvānayā’’ti ca.",
  "tika-vin10t3:18": "2449.",
  "tika-vin10t3:19": " Saraṇāni panetassa, dātabbāneva attanā;",
  "tika-vin10t3:20": "Evampi bhikkhunāyeva, hoti pabbājito naro.",
  "tika-vin10t3:21": "2450.",
  "tika-vin10t3:22": " Purisaṁ bhikkhuto añño, pabbājeti na vaṭṭati;",
  "tika-vin10t3:23": "Itthiṁ bhikkhunito añño, pabbājeti na vaṭṭati.",
  "tika-vin10t3:24": "2451.",
  "tika-vin10t3:25": " Sāmaṇeropi vā dātuṁ, sāmaṇerīpi vā tathā;",
  "tika-vin10t3:26": "Āṇattiyā ubhinnampi, kāsāyāni labhanti te.",
  "tika-vin10t3:27": "2452.",
  "tika-vin10t3:28": " Sayameva ca yaṁ kiñci, pabbājentena bhikkhunā;",
  "tika-vin10t3:29": "Kesāpanayanaṁ katvā, paṭhamaṁ udake puna.",
  "tika-vin10t3:30": "2453.",
  "tika-vin10t3:31": " Nhāpetabbo siyā suṭṭhu, ghaṁsitvā gomayādinā;",
  "tika-vin10t3:32": "Sarīre pīḷakā vāpi, kacchu vā tassa honti ce.",
  "tika-vin10t3:33": "2454.",
  "tika-vin10t3:34": " Mātā yathā niyaṁputtaṁ, na jigucchati sabbaso;",
  "tika-vin10t3:35": "Nhāpetabbova yatinā, tatheva ajigucchatā.",
  "tika-vin10t3:36": "2455.",
  "tika-vin10t3:37": " Kasmā? Panettakenāpi, upakārena sāsane;",
  "tika-vin10t3:38": "So sadā balavasneho, hotupajjhāyakādisu.",
  "tika-vin10t3:39": "2456.",
  "tika-vin10t3:40": " Vinodetvā panuppannaṁ, ukkaṇṭhaṁ kulaputtakā;",
  "tika-vin10t3:41": "Sikkhāyo paripūretvā, nibbānaṁ pāpuṇanti hi.",
  "tika-vin10t3:42": "2457.",
  "tika-vin10t3:43": " Gandhacuṇṇena vā pacchā, cuṇṇenapi haliddiyā;",
  "tika-vin10t3:44": "Sarīraṁ tassa sīsañca, ubbaṭṭetvā punappunaṁ.",
  "tika-vin10t3:45": "2458.",
  "tika-vin10t3:46": " Gihigandhaṁ vinodetvā, kāsāyāni panekato;",
  "tika-vin10t3:47": "Dvattikkhattuṁ sakiṁ vāpi, dātabbānissa bhikkhunā.",
  "tika-vin10t3:48": "2459.",
  "tika-vin10t3:49": " Atha hatthepi vā tassa, adatvā sayameva taṁ;",
  "tika-vin10t3:50": "Acchādeti upajjhāyo, vaṭṭatācariyopi vā.",
  "tika-vin10t3:51": "2460.",
  "tika-vin10t3:52": " Nivāseti anāṇatto, so pārupati vā sayaṁ;",
  "tika-vin10t3:53": "Apanetvā tato sabbaṁ, puna dātabbameva taṁ.",
  "tika-vin10t3:54": "2461.",
  "tika-vin10t3:55": " Bhikkhunā tu sahatthena, tathā āṇattiyāpi vā;",
  "tika-vin10t3:56": "Dinnaṁ vaṭṭati kāsāvaṁ, nādinnaṁ pana vaṭṭati.",
  "tika-vin10t3:57": "2462.",
  "tika-vin10t3:58": " Tasseva santakaṁ vāpi, kā kathā attasantake;",
  "tika-vin10t3:59": "Vandāpetvā tattha bhikkhū, kārāpetvāna ukkuṭiṁ.",
  "tika-vin10t3:60": "2463.",
  "tika-vin10t3:61": " Añjaliṁ paggahāpetvā, dātabbaṁ saraṇattayaṁ;",
  "tika-vin10t3:62": "Paṭipāṭivaseneva, na ca uppaṭipāṭiyā.",
  "tika-vin10t3:63": "2464.",
  "tika-vin10t3:64": " Sace ekapadaṁ vāpi, deti ekakkharampi vā;",
  "tika-vin10t3:65": "Paṭipāṭiṁ virajjhitvā, gahitaṁ ce na vaṭṭati.",
  "tika-vin10t3:66": "2465.",
  "tika-vin10t3:67": " Tikkhattuṁ yadi vā deti, buddhaṁ saraṇameva vā;",
  "tika-vin10t3:68": "Tathā sesesu cevampi, na dinnāneva honti hi.",
  "tika-vin10t3:69": "2466.",
  "tika-vin10t3:70": " Katvānunāsikantāni , ekābaddhāni vā pana;",
  "tika-vin10t3:71": "Vicchinditvātha ma-ntāni, dātabbāni vijānatā.",
  "tika-vin10t3:72": "2467.",
  "tika-vin10t3:73": " Upasampadakammaṁ tu, ekatosuddhiyā siyā;",
  "tika-vin10t3:74": "Na hoti pana pabbajjā, ubhatosuddhiyā vinā.",
  "tika-vin10t3:75": "2468.",
  "tika-vin10t3:76": " Tasmā ācariyenāpi, tathāntevāsikenapi;",
  "tika-vin10t3:77": "Bu-ddha-kārādayo vaṇṇā, ṭhānakaraṇasampadaṁ.",
  "tika-vin10t3:78": "2469.",
  "tika-vin10t3:79": " Ahāpentena vattabbā, pabbajjāguṇamicchatā;",
  "tika-vin10t3:80": "Ekavaṇṇavināsena, pabbajjā hi na rūhati.",
  "tika-vin10t3:81": "2470.",
  "tika-vin10t3:82": " Yadi siddhāpi pabbajjā, saraṇāgamanatova hi;",
  "tika-vin10t3:83": "Dātabbā dasa sīlāni, pūraṇatthāya bhikkhunā.",
  "tika-vin10t3:84": "Pabbajjākathā.",
  "tika-vin10t3:85": "2471.",
  "tika-vin10t3:86": " Upajjhāyamathācariyaṁ, nissāya vasatā pana;",
  "tika-vin10t3:87": "Kattabbāneva vattāni, piyasīlena bhikkhunā.",
  "tika-vin10t3:88": "2472.",
  "tika-vin10t3:89": " Āsanaṁ paññapetabbaṁ, dantakaṭṭhaṁ mukhodakaṁ;",
  "tika-vin10t3:90": "Dātabbaṁ tassa kālena, sace yāgu bhavissati.",
  "tika-vin10t3:91": "2473.",
  "tika-vin10t3:92": " Yāgu tassupanetabbā, saṅghato kulatopi vā;",
  "tika-vin10t3:93": "Patte vattañca kātabbaṁ, vattaṁ gāmappavesane.",
  "tika-vin10t3:94": "2474.",
  "tika-vin10t3:95": " Cīvare yāni vattāni, vuttāni hi mahesinā;",
  "tika-vin10t3:96": "Senāsane tathā pāda-pīṭhakathalikādisu.",
  "tika-vin10t3:97": "2475.",
  "tika-vin10t3:98": " Evamādīni vattāni, sabbāni pana rogato;",
  "tika-vin10t3:99": "Vuṭṭhānāgamanantāni, sattatiṁsasataṁ siyuṁ.",
  "tika-vin10t3:100": "2476.",
  "tika-vin10t3:101": " Vattabhedena sabbattha, dukkaṭaṁ tu pakāsitaṁ;",
  "tika-vin10t3:102": "Anādaravaseneva, akarontassa bhikkhuno.",
  "tika-vin10t3:103": "Upajjhāyācariyavattakathā.",
  "tika-vin10t3:104": "2477.",
  "tika-vin10t3:105": " Upajjhāyassa vattāni, tathā saddhivihārike;",
  "tika-vin10t3:106": "Sataṁ terasa honteva, tathāntevāsikepi ca.",
  "tika-vin10t3:107": "Saddhivihārikantevāsikavattakathā.",
  "tika-vin10t3:108": "2478.",
  "tika-vin10t3:109": " Pakkante vāpi vibbhante, pakkhasaṅkantake mate;",
  "tika-vin10t3:110": "Āṇattiyā upajjhāyā, passambhati ca nissayo.",
  "tika-vin10t3:111": "2479.",
  "tika-vin10t3:112": " Hoti ācariyamhāpi, chadhā nissayabhedanaṁ;",
  "tika-vin10t3:113": "Pakkante vāpi vibbhante, pakkhasaṅkantake mate.",
  "tika-vin10t3:114": "2480.",
  "tika-vin10t3:115": " Āṇattiyaṁ ubhinnampi, dhuranikkhepanepi ca;",
  "tika-vin10t3:116": "Ekekassa ubhinnaṁ vā, nālaye sati bhijjati.",
  "tika-vin10t3:117": "2481.",
  "tika-vin10t3:118": " Upajjhāyasamodhāna-gatassāpi ca bhijjati;",
  "tika-vin10t3:119": "Dassanaṁ savanañcāti, samodhānaṁ dvidhā mataṁ.",
  "tika-vin10t3:120": "2482.",
  "tika-vin10t3:121": " Addhikassa gilānassa, gilānupaṭṭhakassa ca;",
  "tika-vin10t3:122": "Yācitassa na dosova, vasituṁ nissayaṁ vinā.",
  "tika-vin10t3:123": "2483.",
  "tika-vin10t3:124": " Jānatā attano ceva, vane phāsuvihārataṁ;",
  "tika-vin10t3:125": "Sabhāge dāyakesante, vasitumpi ca vaṭṭati.",
  "tika-vin10t3:126": "Nissayapaṭippassambhanakathā.",
  "tika-vin10t3:127": "2484.",
  "tika-vin10t3:128": " Kuṭṭhiṁ gaṇḍiṁ kilāsiñca, sosiñca apamārikaṁ;",
  "tika-vin10t3:129": "Tathā rājabhaṭaṁ coraṁ, likhitaṁ kārabhedakaṁ.",
  "tika-vin10t3:130": "2485.",
  "tika-vin10t3:131": " Kasāhataṁ narañceva, purisaṁ lakkhaṇāhataṁ;",
  "tika-vin10t3:132": "Iṇāyikañca dāsañca, pabbājentassa dukkaṭaṁ.",
  "tika-vin10t3:133": "2486.",
  "tika-vin10t3:134": " Hatthacchinnamaḷacchinnaṁ, pādacchinnañca puggalaṁ;",
  "tika-vin10t3:135": "Kaṇṇanāsaṅgulicchinnaṁ, kaṇḍaracchinnameva ca.",
  "tika-vin10t3:136": "2487.",
  "tika-vin10t3:137": " Kāṇaṁ kuṇiñca khujjañca, vāmanaṁ phaṇahatthakaṁ;",
  "tika-vin10t3:138": "Khañjaṁ pakkhahatañceva, sīpadiṁ pāparoginaṁ.",
  "tika-vin10t3:139": "2488.",
  "tika-vin10t3:140": " Jarāya dubbalaṁ andhaṁ, badhirañceva mammanaṁ;",
  "tika-vin10t3:141": "Pīṭhasappiṁ tathā mūgaṁ, pabbājentassa dukkaṭaṁ.",
  "tika-vin10t3:142": "2489.",
  "tika-vin10t3:143": " Atidīghotirasso vā, atikālopi vā tathā;",
  "tika-vin10t3:144": "Accodātopi vā maṭṭha-tambalohanidassano.",
  "tika-vin10t3:145": "2490.",
  "tika-vin10t3:146": " Atithūlo atikisso, mahāsīsopi vā tathā;",
  "tika-vin10t3:147": "Atikhuddakasīsena, sahitena yuttopi vā.",
  "tika-vin10t3:148": "2491.",
  "tika-vin10t3:149": " Kuṭakuṭakasīso vā, tathā sikharasīsako;",
  "tika-vin10t3:150": "Veḷunāḷisamānena, sīsena ca yuto naro.",
  "tika-vin10t3:151": "2492.",
  "tika-vin10t3:152": " Kappasīsopi pabbhāra-sīso vā vaṇasīsako;",
  "tika-vin10t3:153": "Tathā kaṇṇikakeso vā, thūlakesopi vā tathā.",
  "tika-vin10t3:154": "2493.",
  "tika-vin10t3:155": " Pūtinillomasīso vā, jātipaṇḍarakesako;",
  "tika-vin10t3:156": "Jātiyā tambakeso vā, tathevāvaṭṭasīsako.",
  "tika-vin10t3:157": "2494.",
  "tika-vin10t3:158": " Sīsalomekabaddhehi, bhamukehi yutopi vā;",
  "tika-vin10t3:159": "Sambaddhabhamuko vāpi, nillomabhamukopi vā.",
  "tika-vin10t3:160": "2495.",
  "tika-vin10t3:161": " Mahantakhuddanetto vā, tathā visamalocano;",
  "tika-vin10t3:162": "Kekaro vāpi gambhīra-netto visamacakkalo.",
  "tika-vin10t3:163": "2496.",
  "tika-vin10t3:164": " Jatumūsikakaṇṇo vā, hatthikaṇṇopi vā pana;",
  "tika-vin10t3:165": "Chiddamattakakaṇṇo vā, tathevāviddhakaṇṇako.",
  "tika-vin10t3:166": "2497.",
  "tika-vin10t3:167": " Tathā ṭaṅkitakaṇṇo vā, pūtikaṇṇopi vā pana;",
  "tika-vin10t3:168": "Yonakādippabhedopi, nāyaṁ parisadūsako.",
  "tika-vin10t3:169": "2498.",
  "tika-vin10t3:170": " Atipiṅgalanetto vā, tathā nippakhumakkhi vā;",
  "tika-vin10t3:171": "Assupaggharanetto vā, pakkapupphitalocano.",
  "tika-vin10t3:172": "2499.",
  "tika-vin10t3:173": " Tatheva ca mahānāso, atikhuddakanāsiko;",
  "tika-vin10t3:174": "Tathā cipiṭanāso vā, naro kuṭilanāsiko.",
  "tika-vin10t3:175": "2500.",
  "tika-vin10t3:176": " Niccavissavanāso vā, yo vā pana mahāmukho;",
  "tika-vin10t3:177": "Vaṅkabhinnamukho vāpi, mahāoṭṭhopi vā pana.",
  "tika-vin10t3:178": "2501.",
  "tika-vin10t3:179": " Tathā tanukaoṭṭho vā, vipuluttaraoṭṭhako;",
  "tika-vin10t3:180": "Oṭṭhachinnopi uppakka-mukho eḷamukhopi vā.",
  "tika-vin10t3:181": "2502.",
  "tika-vin10t3:182": " Saṅkhatuṇḍopi duggandha-mukho vā pana puggalo;",
  "tika-vin10t3:183": "Mahādantopi accantaṁ, tathā asuradantako.",
  "tika-vin10t3:184": "2503.",
  "tika-vin10t3:185": " Heṭṭhā uparito vāpi, bahinikkhantadantako;",
  "tika-vin10t3:186": "Adanto pūtidanto vā, atikhuddakadantako.",
  "tika-vin10t3:187": "2504.",
  "tika-vin10t3:188": " Yassa dantantare danto, kāḷakadantasannibho;",
  "tika-vin10t3:189": "Sukhumova ṭhito, taṁ ce, pabbājetumpi vaṭṭati.",
  "tika-vin10t3:190": "2505.",
  "tika-vin10t3:191": " Yo mahāhanuko poso;",
  "tika-vin10t3:192": "Dīghena hanunā yuto;",
  "tika-vin10t3:193": "Cipiṭahanuko vāpi;",
  "tika-vin10t3:194": "Rassena hanunā yuto.",
  "tika-vin10t3:195": "2506.",
  "tika-vin10t3:196": " Nimmassudāṭhiko vāpi, atidīghagalopi vā;",
  "tika-vin10t3:197": "Atirassagalopi vā, bhinnagaṇṭhigalopi vā.",
  "tika-vin10t3:198": "2507.",
  "tika-vin10t3:199": " Tathā bhaṭṭhaṁsakūṭo vā, bhinnapiṭṭhiuropi vā;",
  "tika-vin10t3:200": "Sudīgharassahattho vā, kacchukaṇḍusamāyuto.",
  "tika-vin10t3:201": "2508.",
  "tika-vin10t3:202": " Mahānisadamaṁso vā, uddhanaggupamāyuto;",
  "tika-vin10t3:203": "Vātaṇḍiko mahāūru, saṅghaṭṭanakajāṇuko.",
  "tika-vin10t3:204": "2509.",
  "tika-vin10t3:205": " Bhinnajāṇu mahājāṇu, dīghajaṅgho vijaṅghako;",
  "tika-vin10t3:206": "Vikaṭo vāpi paṇho vā, tathā ubbaddhapiṇḍiko.",
  "tika-vin10t3:207": "2510.",
  "tika-vin10t3:208": " Yaṭṭhijaṅgho mahājaṅgho, mahāpādopi yo naro;",
  "tika-vin10t3:209": "Tathā piṭṭhikapādo vā, mahāpaṇhipi vā pana.",
  "tika-vin10t3:210": "2511.",
  "tika-vin10t3:211": " Vaṅkapādo naro yo vā, gaṇṭhikaṅgulikopi vā;",
  "tika-vin10t3:212": "Yo panandhanakho vāpi, kāḷapūtinakhopi ca.",
  "tika-vin10t3:213": "2512.",
  "tika-vin10t3:214": " Iccevamādikaṁ kañci, naraṁ parisadūsakaṁ;",
  "tika-vin10t3:215": "Pabbājentassa bhikkhussa, hoti āpatti dukkaṭaṁ.",
  "tika-vin10t3:216": "Parisadūsakakathā.",
  "tika-vin10t3:217": "2513.",
  "tika-vin10t3:218": " ‘‘Sāmaṇerajja mā khāda, mā bhuñja ca pivā’’ti ca;",
  "tika-vin10t3:219": "Nivārentassa āhāraṁ, hoti āpatti dukkaṭaṁ.",
  "tika-vin10t3:220": "2514.",
  "tika-vin10t3:221": " ‘‘Nivāressāmi āhāra’’-miti vā pattacīvaraṁ;",
  "tika-vin10t3:222": "Anto nikkhipato sabba-payogesupi dukkaṭaṁ.",
  "tika-vin10t3:223": "2515.",
  "tika-vin10t3:224": " Dubbacasāmaṇerassa, anācārassa kevalaṁ;",
  "tika-vin10t3:225": "Daṇḍakammaṁ have katvā, hitakāmena bhikkhunā.",
  "tika-vin10t3:226": "2516.",
  "tika-vin10t3:227": " Yāguṁ vā pana bhattaṁ vā, dassetvā kira bhāsituṁ;",
  "tika-vin10t3:228": "‘‘Āhaṭe daṇḍakamme tvaṁ, lacchasīda’’nti vaṭṭati.",
  "tika-vin10t3:229": "2517.",
  "tika-vin10t3:230": " Aparādhānurūpena , daṇḍakammaṁ tu kāraye;",
  "tika-vin10t3:231": "Vālikāsalilādīna-māharāpanameva taṁ.",
  "tika-vin10t3:232": "2518.",
  "tika-vin10t3:233": " Sīse vā nikkhipāpetuṁ, pāsāṇādīni kānici;",
  "tika-vin10t3:234": "Nipajjāpetumuṇhe vā, pāsāṇe bhūmiyāpi vā.",
  "tika-vin10t3:235": "2519.",
  "tika-vin10t3:236": " Udakaṁ vā pavesetuṁ, na ca vaṭṭati bhikkhuno;",
  "tika-vin10t3:237": "Idhāvaraṇamattaṁ tu, daṇḍakammaṁ pakāsitaṁ.",
  "tika-vin10t3:238": "Nivāraṇakathā.",
  "tika-vin10t3:239": "2520.",
  "tika-vin10t3:240": " Pakkhopakkamikāsittā, catuttho panusūyako;",
  "tika-vin10t3:241": "Napuṁsakena pañcete, paṇḍakā paridīpitā.",
  "tika-vin10t3:242": "2521.",
  "tika-vin10t3:243": " Tesu āsittusūyānaṁ, pabbajjā na nivāritā;",
  "tika-vin10t3:244": "Itaresaṁ tu tiṇṇampi, paṇḍakānaṁ nivāritā.",
  "tika-vin10t3:245": "2522.",
  "tika-vin10t3:246": " Vāritā yassa pabbajjā, nāsetabboti so mato;",
  "tika-vin10t3:247": "Tividhe pana te ñatvā, pabbājentassa dukkaṭaṁ.",
  "tika-vin10t3:248": "Paṇḍakakathā.",
  "tika-vin10t3:249": "2523.",
  "tika-vin10t3:250": " Liṅgattheno ca saṁvāsa-ttheno tadubhayassa ca;",
  "tika-vin10t3:251": "Theyyasaṁvāsako nāma, tividhopi pavuccati.",
  "tika-vin10t3:252": "2524.",
  "tika-vin10t3:253": " Sayameva ca yo tattha, pabbajitvā na gaṇhati;",
  "tika-vin10t3:254": "Bhikkhuvassāni vā neva, yathāvuḍḍhampi vandanaṁ.",
  "tika-vin10t3:255": "2525.",
  "tika-vin10t3:256": " Liṅgattheno ayaṁ liṅga-mattassa thenato siyā;",
  "tika-vin10t3:257": "Yo ca pabbajito hutvā, bhikkhuvassāni gaṇhati.",
  "tika-vin10t3:258": "2526.",
  "tika-vin10t3:259": " Saṁvāsaṁ sādiyantova, saṁvāsatthenako mato;",
  "tika-vin10t3:260": "Ubhayatthenako vutta-nayoyeva, yathāha ca.",
  "tika-vin10t3:261": "2527.",
  "tika-vin10t3:262": " ‘‘Rājadubbhikkhakantāra-rogaveribhayehi vā;",
  "tika-vin10t3:263": "Cīvarāharaṇatthaṁ vā, liṅgamādiyatīdha yo.",
  "tika-vin10t3:264": "2528.",
  "tika-vin10t3:265": " Saṁvāsaṁ nādhivāseti, yāva so suddhamānaso;",
  "tika-vin10t3:266": "Theyyasaṁvāsako nāma, tāva esa na vuccati’’.",
  "tika-vin10t3:267": "Theyyasaṁvāsakakathā.",
  "tika-vin10t3:268": "2529.",
  "tika-vin10t3:269": " ‘‘Titthiyohaṁ bhavissa’’nti, upasampannabhikkhu ce;",
  "tika-vin10t3:270": "Saliṅgeneva yo yāti, titthiyānamupassayaṁ.",
  "tika-vin10t3:271": "2530.",
  "tika-vin10t3:272": " Gacchato padavārena, hoti āpatti dukkaṭaṁ;",
  "tika-vin10t3:273": "Hoti titthiyapakkanto, liṅge tesaṁ tu nissite.",
  "tika-vin10t3:274": "2531.",
  "tika-vin10t3:275": " ‘‘Titthiyohaṁ bhavissa’’nti, kusacīrādikaṁ pana;",
  "tika-vin10t3:276": "Sayameva nivāseti, sopi pakkantako siyā.",
  "tika-vin10t3:277": "2532.",
  "tika-vin10t3:278": " Naggo ājīvakādīnaṁ, gantvā tesaṁ upassayaṁ;",
  "tika-vin10t3:279": "Luñcāpeti sace kese, vattānādiyatīdha vā.",
  "tika-vin10t3:280": "2533.",
  "tika-vin10t3:281": " Morapiñchādikaṁ tesaṁ, liṅgaṁ gaṇhāti vā sace;",
  "tika-vin10t3:282": "Sārato ceva vā tesaṁ, pabbajjaṁ laddhimeva vā.",
  "tika-vin10t3:283": "2534.",
  "tika-vin10t3:284": " Hoti titthiyapakkanto, na panesa vimuccati;",
  "tika-vin10t3:285": "Naggassa gacchato vuttaṁ, padavārena dukkaṭaṁ.",
  "tika-vin10t3:286": "2535.",
  "tika-vin10t3:287": " Vutto anupasampanna-vasena theyyavāsako;",
  "tika-vin10t3:288": "Tathā titthiyapakkanto, upasampannabhikkhunā.",
  "tika-vin10t3:289": "Titthiyapakkantakathā.",
  "tika-vin10t3:290": "2536.",
  "tika-vin10t3:291": " Nāgo vāpi supaṇṇo vā, yakkho sakkopi vā idha;",
  "tika-vin10t3:292": "Tiracchānagato vutto, pabbājetuṁ na vaṭṭati.",
  "tika-vin10t3:293": "Tiracchānakathā.",
  "tika-vin10t3:294": "2537.",
  "tika-vin10t3:295": " Pañcānantarike pose, pabbājentassa dukkaṭaṁ;",
  "tika-vin10t3:296": "Ubhatobyañjanañceva, tathā bhikkhunidūsakaṁ.",
  "tika-vin10t3:297": "2538.",
  "tika-vin10t3:298": " Ekatoupasampannaṁ, bhikkhunīnaṁ tu santike;",
  "tika-vin10t3:299": "Dūsetvā pana so neva, bhikkhunīdūsako siyā.",
  "tika-vin10t3:300": "2539.",
  "tika-vin10t3:301": " Sace anupasampanna-dūsako upasampadaṁ;",
  "tika-vin10t3:302": "Labhateva ca pabbajjaṁ, sā ca neva parājitā.",
  "tika-vin10t3:303": "Ekādasaabhabbapuggalakathā.",
  "tika-vin10t3:304": "2540.",
  "tika-vin10t3:305": " Nūpasampādanīyova , anupajjhāyako naro;",
  "tika-vin10t3:306": "Karoto dukkaṭaṁ hoti, na kuppati sace kataṁ.",
  "tika-vin10t3:307": "2541.",
  "tika-vin10t3:308": " Kuppatīti vadanteke, na gahetabbameva taṁ;",
  "tika-vin10t3:309": "Sesesupi ayaṁ ñeyyo, nayo sabbattha viññunā.",
  "tika-vin10t3:310": "2542.",
  "tika-vin10t3:311": " Upasampadakammassa, abhabbā pañcavīsati;",
  "tika-vin10t3:312": "Ajānitvā kato cāpi, osāro nāsanāraho.",
  "tika-vin10t3:313": "2543.",
  "tika-vin10t3:314": " Hatthacchinnādibāttiṁsa, kuṭṭhiādi ca terasa;",
  "tika-vin10t3:315": "Apatto tesamosāro, kato ce pana rūhati.",
  "tika-vin10t3:316": "2544.",
  "tika-vin10t3:317": " Ekūpajjhāyako hoti;",
  "tika-vin10t3:318": "Honti ācariyā tayo;",
  "tika-vin10t3:319": "Upasampadāpekkhā ca;",
  "tika-vin10t3:320": "Honti dve vā tayopi vā.",
  "tika-vin10t3:321": "2545.",
  "tika-vin10t3:322": " Tīhi ācariyeheva, ekato anusāvanaṁ;",
  "tika-vin10t3:323": "Osāretvā kataṁ kammaṁ, na ca kuppati kappati.",
  "tika-vin10t3:324": "2546.",
  "tika-vin10t3:325": " Ekūpajjhāyako hoti;",
  "tika-vin10t3:326": "Ācariyopi tathekato;",
  "tika-vin10t3:327": "Upasampadāpekkhā ca;",
  "tika-vin10t3:328": "Honti dve vā tayopi vā.",
  "tika-vin10t3:329": "2547.",
  "tika-vin10t3:330": " Anupubbena sāvetvā, tesaṁ nāmaṁ tu tena ca;",
  "tika-vin10t3:331": "Ekato anusāvetvā, katampi ca na kuppati.",
  "tika-vin10t3:332": "2548.",
  "tika-vin10t3:333": " Nānupajjhāyakenāpi, nānācariyakena ca;",
  "tika-vin10t3:334": "Aññamaññānusāvetvā, kataṁ kammañca vaṭṭati.",
  "tika-vin10t3:335": "2549.",
  "tika-vin10t3:336": " Sumano tissatherassa, anusāveti sissakaṁ;",
  "tika-vin10t3:337": "Tisso sumanatherassa, anusāveti sissakaṁ.",
  "tika-vin10t3:338": "2550.",
  "tika-vin10t3:339": " Nānupajjhāyakeneva, ekācariyakenidha;",
  "tika-vin10t3:340": "Upasampadā paṭikkhittā, buddhenādiccabandhunā.",
  "tika-vin10t3:341": "Mahākhandhakakathā.",
  "tika-vin10t3:342": "Uposathakkhandhakakathā",
  "tika-vin10t3:343": "2551.",
  "tika-vin10t3:344": " Baddhābaddhavaseneva , sīmā nāma dvidhā matā;",
  "tika-vin10t3:345": "Nimittena nimittaṁ tu, ghaṭetvā pana sammatā.",
  "tika-vin10t3:346": "2552.",
  "tika-vin10t3:347": " Ayaṁ sīmāvipattīhi, ekādasahi vajjitā;",
  "tika-vin10t3:348": "Baddhā nāma siyā sīmā, sā tisampattisaṁyutā.",
  "tika-vin10t3:349": "2553.",
  "tika-vin10t3:350": " Khaṇḍasamānasaṁvāsā-vippavāsādibhedato;",
  "tika-vin10t3:351": "Iti baddhā tidhā vuttā, abaddhāpi tidhā matā.",
  "tika-vin10t3:352": "2554.",
  "tika-vin10t3:353": " Gāmato udakukkhepā, sattabbhantaratopi ca;",
  "tika-vin10t3:354": "Tattha gāmaparicchedo, ‘‘gāmasīmā’’ti vuccati.",
  "tika-vin10t3:355": "2555.",
  "tika-vin10t3:356": " Jātassare samudde vā, nadiyā vā samantato;",
  "tika-vin10t3:357": "Majjhimassudakukkhepo, udakukkhepasaññito.",
  "tika-vin10t3:358": "2556.",
  "tika-vin10t3:359": " Agāmake araññe tu, sattevabbhantarā pana;",
  "tika-vin10t3:360": "Samantato ayaṁ sīmā, sattabbhantaranāmikā.",
  "tika-vin10t3:361": "2557.",
  "tika-vin10t3:362": " Ekaṁ abbhantaraṁ vuttaṁ, aṭṭhavīsatihatthakaṁ;",
  "tika-vin10t3:363": "Guḷukkhepanayeneva, udakukkhepakā matā.",
  "tika-vin10t3:364": "2558.",
  "tika-vin10t3:365": " Imā dve pana sīmāyo, vaḍḍhanti parisāvasā;",
  "tika-vin10t3:366": "Abbhantarūdakukkhepā, ṭhitokāsā paraṁ siyuṁ.",
  "tika-vin10t3:367": "2559.",
  "tika-vin10t3:368": " Ṭhito antoparicchede, hatthapāsaṁ vihāya vā;",
  "tika-vin10t3:369": "Tattakaṁ anatikkamma, paricchedampi vā paraṁ.",
  "tika-vin10t3:370": "2560.",
  "tika-vin10t3:371": " Ṭhito kammaṁ vikopeti, iti aṭṭhakathānayo;",
  "tika-vin10t3:372": "Tasmā so hatthapāse vā, kātabbo bahi vā pana.",
  "tika-vin10t3:373": "2561.",
  "tika-vin10t3:374": " Baddhasīmāya saṇṭhānaṁ, nimittaṁ disakittanaṁ;",
  "tika-vin10t3:375": "Ñatvā pamāṇaṁ sodhetvā, sīmaṁ bandheyya paṇḍito.",
  "tika-vin10t3:376": "2562.",
  "tika-vin10t3:377": " Tikoṇaṁ caturassañca, vaṭṭañca paṇavūpamaṁ;",
  "tika-vin10t3:378": "Vitānaṁ dhanukākāraṁ, mudiṅgasakaṭūpamaṁ.",
  "tika-vin10t3:379": "2563.",
  "tika-vin10t3:380": " Pabbataṁ vanaṁ pāsāṇaṁ, rukkhaṁ maggañca vammikaṁ;",
  "tika-vin10t3:381": "Udakañca nadiñcāti, nimittānaṭṭha dīpaye.",
  "tika-vin10t3:382": "2564.",
  "tika-vin10t3:383": " Tesu tīṇi nimittāni, ādiṁ katvā samantato;",
  "tika-vin10t3:384": "Nimittānaṁ satenāpi, bandhituṁ pana vaṭṭati.",
  "tika-vin10t3:385": "2565.",
  "tika-vin10t3:386": " Tiyojanaparā sīmā, ukkaṭṭhāti pakāsitā;",
  "tika-vin10t3:387": "Ekavīsati bhikkhūnaṁ, gaṇhantī heṭṭhimā matā.",
  "tika-vin10t3:388": "2566.",
  "tika-vin10t3:389": " Ukkaṭṭhāyapi ukkaṭṭhā, heṭṭhimāyapi heṭṭhimā;",
  "tika-vin10t3:390": "Etā dvepi asīmāti, vuttā ādiccabandhunā.",
  "tika-vin10t3:391": "2567.",
  "tika-vin10t3:392": " Nimittaṁ pana kittetvā, sabbameva samantato;",
  "tika-vin10t3:393": "Pacchā ñattidutiyena, sīmaṁ bandhitumarahati.",
  "tika-vin10t3:394": "2568.",
  "tika-vin10t3:395": " Bandhitvānantaraṁ pacchā, cīvarāvippavāsakaṁ;",
  "tika-vin10t3:396": "Sammannitvāna baddhā sā-vippavāsāti vuccati.",
  "tika-vin10t3:397": "2569.",
  "tika-vin10t3:398": " Nadīsarasamuddesu, sīmaṁ bandhati ce pana;",
  "tika-vin10t3:399": "Na vottharati teneva, asīmāti jinobravi.",
  "tika-vin10t3:400": "Sīmākathā.",
  "tika-vin10t3:401": "2570.",
  "tika-vin10t3:402": " Dinakārakakattabbā-kārānañca vasā pana;",
  "tika-vin10t3:403": "Navevuposathā vuttā, buddhenādiccabandhunā.",
  "tika-vin10t3:404": "2571.",
  "tika-vin10t3:405": " Cātuddaso pannaraso, sāmaggī ca uposatho;",
  "tika-vin10t3:406": "Divaseneva niddiṭṭhā, tayopete uposathā.",
  "tika-vin10t3:407": "2572.",
  "tika-vin10t3:408": " Saṅghe uposatho ceva, gaṇe puggaluposatho;",
  "tika-vin10t3:409": "Kārakānaṁ vaseneva, tayo vuttā uposathā.",
  "tika-vin10t3:410": "2573.",
  "tika-vin10t3:411": " Suttuddesābhidhāno ca, pārisuddhiuposatho;",
  "tika-vin10t3:412": "Adhiṭṭhānanti niddiṭṭhā, tayo kammenuposathā.",
  "tika-vin10t3:413": "2574.",
  "tika-vin10t3:414": " Saṅghassa pātimokkho ca, pārisuddhi gaṇassa ca;",
  "tika-vin10t3:415": "Adhiṭṭhānamathekassa, niddiṭṭhaṁ pana satthunā.",
  "tika-vin10t3:416": "2575.",
  "tika-vin10t3:417": " Pātimokkhassa uddesā, pañca vuttā mahesinā;",
  "tika-vin10t3:418": "Nidānaṁ uddisitvāna, sāvetabbaṁ tu sesakaṁ.",
  "tika-vin10t3:419": "2576.",
  "tika-vin10t3:420": " Ayameva nayo ñeyyo, sesesupi ca viññunā;",
  "tika-vin10t3:421": "Cattāro bhikkhunīnañca, uddesā navime pana.",
  "tika-vin10t3:422": "2577.",
  "tika-vin10t3:423": " Pātimokkhassa uddeso, kātabbova uposathe;",
  "tika-vin10t3:424": "Antarāyaṁ vinā ceva, anuddeso nivārito.",
  "tika-vin10t3:425": "2578.",
  "tika-vin10t3:426": " Thero ca issaro tassa;",
  "tika-vin10t3:427": "‘‘Therādheyya’’nti pāṭhato;",
  "tika-vin10t3:428": "Avattantena ajjhiṭṭho;",
  "tika-vin10t3:429": "Yassa so pana vattati.",
  "tika-vin10t3:430": "2579.",
  "tika-vin10t3:431": " Uddisante samappā vā, āgacchanti sace pana;",
  "tika-vin10t3:432": "Uddiṭṭhaṁ taṁ suuddiṭṭhaṁ, sāvetabbaṁ tu sesakaṁ.",
  "tika-vin10t3:433": "2580.",
  "tika-vin10t3:434": " Uddiṭṭhamatte bhikkhūnaṁ, parisāyuṭṭhitāya vā;",
  "tika-vin10t3:435": "Pārisuddhi tu kattabbā, mūle tesaṁ, sace bahū.",
  "tika-vin10t3:436": "2581.",
  "tika-vin10t3:437": " Sammajjituṁ padīpetuṁ, paññāpetuṁ dakāsane;",
  "tika-vin10t3:438": "Viniddiṭṭhassa therena, akarontassa dukkaṭaṁ.",
  "tika-vin10t3:439": "2582.",
  "tika-vin10t3:440": " Katvā sammajjanaṁ dīpaṁ, ṭhapetvā udakāsanaṁ;",
  "tika-vin10t3:441": "Gaṇañattiṁ ṭhapetvāva, kattabbo tīhuposatho.",
  "tika-vin10t3:442": "2583.",
  "tika-vin10t3:443": " Pubbakiccaṁ samāpetvā, adhiṭṭheyya panekako;",
  "tika-vin10t3:444": "No ce adhiṭṭhaheyyassa, hoti āpatti dukkaṭaṁ.",
  "tika-vin10t3:445": "2584.",
  "tika-vin10t3:446": " Adhammena ca vaggena, samaggena adhammato;",
  "tika-vin10t3:447": "Tathā dhammena vaggena, samaggena ca dhammato.",
  "tika-vin10t3:448": "2585.",
  "tika-vin10t3:449": " Uposathassa etāni, kammānīti jinobravi;",
  "tika-vin10t3:450": "Catūsvapi panetesu, catutthaṁ dhammikaṁ mataṁ.",
  "tika-vin10t3:451": "2586.",
  "tika-vin10t3:452": " Adhammenidha vaggo hi, katamo cetthuposatho?",
  "tika-vin10t3:453": "Vasanti ekasīmāyaṁ, cattāro yattha bhikkhuno.",
  "tika-vin10t3:454": "2587.",
  "tika-vin10t3:455": " Ekassa pārisuddhiṁ te, ānayitvā tayo janā;",
  "tika-vin10t3:456": "Karonti pārisuddhiṁ ce, adhammo vagguposatho.",
  "tika-vin10t3:457": "2588.",
  "tika-vin10t3:458": " Adhammena samaggo hi, cattāro bhikkhunekato;",
  "tika-vin10t3:459": "Karonti pārisuddhiṁ ce, samaggo hotyadhammiko.",
  "tika-vin10t3:460": "2589.",
  "tika-vin10t3:461": " Dhammena pana vaggo hi, katamo so uposatho;",
  "tika-vin10t3:462": "Vasanti ekasīmāyaṁ, cattāro yattha bhikkhuno.",
  "tika-vin10t3:463": "2590.",
  "tika-vin10t3:464": " Ekassa pārisuddhiṁ te, ānayitvā tayo janā;",
  "tika-vin10t3:465": "Pātimokkhuddisante ce, vaggo dhammenuposatho.",
  "tika-vin10t3:466": "2591.",
  "tika-vin10t3:467": " Dhammato hi samaggo so;",
  "tika-vin10t3:468": "Cattāro bhikkhunekato;",
  "tika-vin10t3:469": "Pātimokkhuddisantīdha;",
  "tika-vin10t3:470": "Samaggo dhammato mato.",
  "tika-vin10t3:471": "2592.",
  "tika-vin10t3:472": " Vagge samagge vaggoti, saññino vimatissa vā;",
  "tika-vin10t3:473": "Uposathaṁ karontassa, hoti āpatti dukkaṭaṁ.",
  "tika-vin10t3:474": "2593.",
  "tika-vin10t3:475": " Bhedādhippāyato tassa, hoti thullaccayaṁ pana;",
  "tika-vin10t3:476": "Vagge samaggenāpatti, samaggoti ca saññino.",
  "tika-vin10t3:477": "2594.",
  "tika-vin10t3:478": " Ukkhittena gahaṭṭhena, sesehi sahadhammihi;",
  "tika-vin10t3:479": "Cutanikkhittasikkhehi, ekādasahi vā saha.",
  "tika-vin10t3:480": "2595.",
  "tika-vin10t3:481": " Uposatho na kātabbo, sabhāgāpattikena vā;",
  "tika-vin10t3:482": "Chandena pārivutthena, karoto hoti dukkaṭaṁ.",
  "tika-vin10t3:483": "2596.",
  "tika-vin10t3:484": " Adesetvā panāpattiṁ, nāvikatvāna vematiṁ;",
  "tika-vin10t3:485": "Uposatho na kātabbo, dine vā anuposathe.",
  "tika-vin10t3:486": "2597.",
  "tika-vin10t3:487": " Uposathe panāvāsā, sabhikkhumhā ca bhikkhunā;",
  "tika-vin10t3:488": "Āvāso vā anāvāso, na gantabbo kudācanaṁ.",
  "tika-vin10t3:489": "2598.",
  "tika-vin10t3:490": " Yasmiṁ uposathe kiccaṁ;",
  "tika-vin10t3:491": "Āvāse pana vattati;",
  "tika-vin10t3:492": "So ce sabhikkhuko nāma;",
  "tika-vin10t3:493": "Āvāsoti pakāsito.",
  "tika-vin10t3:494": "2599.",
  "tika-vin10t3:495": " Uposatho kimatthāya, kimatthāya pavāraṇā;",
  "tika-vin10t3:496": "Uposatho samaggattho, visuddhatthā pavāraṇā.",
  "tika-vin10t3:497": "2600.",
  "tika-vin10t3:498": " Kopetuṁ dhammikaṁ kammaṁ, paṭikkoseyya dukkaṭaṁ;",
  "tika-vin10t3:499": "Chandaṁ vā kāyasāmaggiṁ, adentassapi dukkaṭaṁ.",
  "tika-vin10t3:500": "2601.",
  "tika-vin10t3:501": " Hoti pañcavidho saṅgho, catuvaggādibhedato;",
  "tika-vin10t3:502": "So ca kattabbakammassa, vasena paridīpito.",
  "tika-vin10t3:503": "2602.",
  "tika-vin10t3:504": " Pavāraṇaṁ tathābbhānaṁ, kammañca upasampadaṁ;",
  "tika-vin10t3:505": "Ṭhapetvā catuvaggena, akattabbaṁ na vijjati.",
  "tika-vin10t3:506": "2603.",
  "tika-vin10t3:507": " Pañcavaggena abbhānaṁ, majjhadesūpasampadaṁ;",
  "tika-vin10t3:508": "Dasavaggena abbhānaṁ, vinā sabbaṁ tu vaṭṭati.",
  "tika-vin10t3:509": "2604.",
  "tika-vin10t3:510": " Kammaṁ vīsativaggena, na kattabbaṁ na kiñcipi;",
  "tika-vin10t3:511": "Ūne dosoti ñāpetuṁ, nādhike atirekatā.",
  "tika-vin10t3:512": "2605.",
  "tika-vin10t3:513": " Cattāro pakatattāva, kammappattāti dīpitā;",
  "tika-vin10t3:514": "Catuvaggena kattabbe, sesesu ca ayaṁ nayo.",
  "tika-vin10t3:515": "2606.",
  "tika-vin10t3:516": " Catuvaggādikattabbaṁ, katvāsaṁvāsapuggalaṁ;",
  "tika-vin10t3:517": "Gaṇapūraṁ karontassa, kataṁ kuppati dukkaṭaṁ.",
  "tika-vin10t3:518": "2607.",
  "tika-vin10t3:519": " Parivāsādikammepi , tatraṭṭhaṁ gaṇapūrakaṁ;",
  "tika-vin10t3:520": "Katvā pana karontānaṁ, tathā, sesaṁ tu vaṭṭati.",
  "tika-vin10t3:521": "Uposathakkhandhakakathā.",
  "tika-vin10t3:522": "Vassūpanāyikakkhandhakakathā",
  "tika-vin10t3:523": "2608.",
  "tika-vin10t3:524": " Purimā pacchimā cāti, duve vassūpanāyikā;",
  "tika-vin10t3:525": "Ālayo vā vacībhedo, kattabbo upagacchatā.",
  "tika-vin10t3:526": "2609.",
  "tika-vin10t3:527": " Vassūpagamanaṁ vāpi, jānaṁ anupagacchato;",
  "tika-vin10t3:528": "Temāsamavasitvā vā, carantassapi dukkaṭaṁ.",
  "tika-vin10t3:529": "2610.",
  "tika-vin10t3:530": " Rukkhassa susire chatte, cāṭichavakuṭīsu vā;",
  "tika-vin10t3:531": "Ajjhokāsepi vā vassaṁ, upagantuṁ na vaṭṭati.",
  "tika-vin10t3:532": "2611.",
  "tika-vin10t3:533": " Vassacchede anāpatti, antarāyo sace siyā;",
  "tika-vin10t3:534": "Chinnavassassa bhikkhussa, vāritāva pavāraṇā.",
  "tika-vin10t3:535": "2612.",
  "tika-vin10t3:536": " Mātāpitūnaṁ pana dassanatthaṁ;",
  "tika-vin10t3:537": "Pañcannamatthe sahadhammikānaṁ;",
  "tika-vin10t3:538": "Daṭṭhuṁ gilānaṁ tadupaṭṭhakānaṁ;",
  "tika-vin10t3:539": "Bhattādi nesaṁ pariyesanatthaṁ.",
  "tika-vin10t3:540": "2613.",
  "tika-vin10t3:541": " Tathānabhirataṁ gantvā, vūpakāsessamuṭṭhitaṁ;",
  "tika-vin10t3:542": "Diṭṭhiṁ vā tassa kukkuccaṁ, vinodessāmahanti vā.",
  "tika-vin10t3:543": "2614.",
  "tika-vin10t3:544": " Evaṁ sattāhakiccena, bhikkhunā vinayaññunā;",
  "tika-vin10t3:545": "Apesitepi gantabbaṁ, pageva pahite pana.",
  "tika-vin10t3:546": "2615.",
  "tika-vin10t3:547": " Vassaṁ upagatenettha, animantitabhikkhunā;",
  "tika-vin10t3:548": "Dhammassa savanatthāya, gantuṁ pana na vaṭṭati.",
  "tika-vin10t3:549": "2616.",
  "tika-vin10t3:550": " ‘‘Asukaṁ nāma divasaṁ, sannipāto bhavissati’’;",
  "tika-vin10t3:551": "Iccevaṁ katikā pubbaṁ, katā ce pana vaṭṭati.",
  "tika-vin10t3:552": "2617.",
  "tika-vin10t3:553": " ‘‘Dhovissāmi rajissāmi, bhaṇḍaka’’nti na vaṭṭati;",
  "tika-vin10t3:554": "Sacācariyupajjhāyā, pahiṇanti ca vaṭṭati.",
  "tika-vin10t3:555": "2618.",
  "tika-vin10t3:556": " Uddesādīnamatthāya, gantuṁ neva ca vaṭṭati;",
  "tika-vin10t3:557": "Garūnaṁ dassanatthāya, gantuṁ labhati puggalo.",
  "tika-vin10t3:558": "2619.",
  "tika-vin10t3:559": " Sace ācariyo ‘‘ajja, mā gacchāhī’’ti bhāsati;",
  "tika-vin10t3:560": "Ratticchede anāpatti, hotīti paridīpitā.",
  "tika-vin10t3:561": "2620.",
  "tika-vin10t3:562": " Yassa kassaci ñātissa, upaṭṭhākakulassa vā;",
  "tika-vin10t3:563": "Gacchato dassanatthāya, ratticchede ca dukkaṭaṁ.",
  "tika-vin10t3:564": "2621.",
  "tika-vin10t3:565": " ‘‘Āgamissāmi ajjeva, gantvāhaṁ gāmaka’’nti ca;",
  "tika-vin10t3:566": "Sace pāpuṇituṁ gacchaṁ, na sakkoteva vaṭṭati.",
  "tika-vin10t3:567": "2622.",
  "tika-vin10t3:568": " Vaje satthepi nāvāyaṁ, tīsu ṭhānesu bhikkhuno;",
  "tika-vin10t3:569": "Vassacchede anāpatti, pavāretuñca vaṭṭati.",
  "tika-vin10t3:570": "2623.",
  "tika-vin10t3:571": " Sati paccayavekalle, sarīrāphāsutāya vā;",
  "tika-vin10t3:572": "Eseva antarāyoti, vassaṁ chetvāpi pakkame.",
  "tika-vin10t3:573": "2624.",
  "tika-vin10t3:574": " Yena kenantarāyena, vassaṁ nopagato hi yo;",
  "tika-vin10t3:575": "Dutiyā upagantabbā, chinnavassena vā pana.",
  "tika-vin10t3:576": "2625.",
  "tika-vin10t3:577": " Vassaṁ anupagantvā vā, tadaheva ca gacchati;",
  "tika-vin10t3:578": "Bahiddhā eva sattāhaṁ, upagantvāpi vā pana.",
  "tika-vin10t3:579": "2626.",
  "tika-vin10t3:580": " Vītināmeti ce tassa, purimāpi na vijjati;",
  "tika-vin10t3:581": "Paṭissave ca bhikkhussa, hoti āpatti dukkaṭaṁ.",
  "tika-vin10t3:582": "2627.",
  "tika-vin10t3:583": " Vassaṁ panupagantvā ca, uṭṭhāpetvā na cāruṇaṁ;",
  "tika-vin10t3:584": "Gacchato pana sattāha-karaṇeneva bhikkhuno.",
  "tika-vin10t3:585": "2628.",
  "tika-vin10t3:586": " Antoyeva ca sattāhaṁ, nivattantassa tassa tu;",
  "tika-vin10t3:587": "Anāpattīti ko vādo, vasitvā bahi gacchato.",
  "tika-vin10t3:588": "2629.",
  "tika-vin10t3:589": " ‘‘Vasissāmīdha vassa’’nti, ālayo yadi vijjati;",
  "tika-vin10t3:590": "Nopetasatiyā vassaṁ, tena senāsanaṁ pana.",
  "tika-vin10t3:591": "2630.",
  "tika-vin10t3:592": " Gahitaṁ suggahitaṁ hoti, chinnavasso na hoti so;",
  "tika-vin10t3:593": "Labhateva pavāretuṁ, na doso koci vijjati.",
  "tika-vin10t3:594": "2631.",
  "tika-vin10t3:595": " ‘‘Imasmiṁ vihāre temāsaṁ, imaṁ vassaṁ upemi’’ti;",
  "tika-vin10t3:596": "Nicchārite ca tikkhattuṁ, vassaṁ upagato siyā.",
  "tika-vin10t3:597": "2632.",
  "tika-vin10t3:598": " Ādiṁ tu navamiṁ katvā, gantuṁ vaṭṭati bhikkhuno;",
  "tika-vin10t3:599": "Āgacchatu ca pacchā so, mā vā doso na vijjati.",
  "tika-vin10t3:600": "Vassūpanāyikakkhandhakakathā.",
  "tika-vin10t3:601": "Pavāraṇakkhandhakakathā",
  "tika-vin10t3:602": "2633.",
  "tika-vin10t3:603": " Cātuddasī pañcadasī, sāmaggī ca pavāraṇā;",
  "tika-vin10t3:604": "Tevācī dvekavācī ca, saṅghe ca gaṇapuggale.",
  "tika-vin10t3:605": "2634.",
  "tika-vin10t3:606": " Etā pana munindena, vuttā nava pavāraṇā;",
  "tika-vin10t3:607": "Tīṇi kammāni muñcitvā, anteneva pavāraye.",
  "tika-vin10t3:608": "2635.",
  "tika-vin10t3:609": " Pubbakiccaṁ samāpetvā, pattakalle samānite;",
  "tika-vin10t3:610": "Ñattiṁ ṭhapetvā saṅghena, kattabbā hi pavāraṇā.",
  "tika-vin10t3:611": "2636.",
  "tika-vin10t3:612": " Pavārentesu theresu, nisīdeyya navo pana;",
  "tika-vin10t3:613": "Sayaṁ yāva pavāreyya, tāva ukkuṭikañhi so.",
  "tika-vin10t3:614": "2637.",
  "tika-vin10t3:615": " Ñattiṁ vatvā pavāreyyuṁ, cattāro vā tayopi vā;",
  "tika-vin10t3:616": "Pubbakiccaṁ samāpetvā, ekāvāse vasanti ce.",
  "tika-vin10t3:617": "2638.",
  "tika-vin10t3:618": " Aññamaññaṁ pavāreyyuṁ, vinā ñattiṁ duve janā;",
  "tika-vin10t3:619": "Adhiṭṭheyya panekopi, sesā saṅghapavāraṇā.",
  "tika-vin10t3:620": "2639.",
  "tika-vin10t3:621": " Pavārite ca saṅghasmiṁ, kareyyanāgato pana;",
  "tika-vin10t3:622": "Avuṭṭho chinnavasso vā, pārisuddhiuposathaṁ.",
  "tika-vin10t3:623": "2640.",
  "tika-vin10t3:624": " Pañca yasmiṁ panāvāse, cattāro vā tayopi vā;",
  "tika-vin10t3:625": "Ekekassa haritvāna, samaṇā te pavāraṇaṁ.",
  "tika-vin10t3:626": "2641.",
  "tika-vin10t3:627": " Aññamaññaṁ pavārenti, sace āpatti dukkaṭaṁ;",
  "tika-vin10t3:628": "Sesaṁ uposathe vutta-nayenidha naye budho.",
  "tika-vin10t3:629": "2642.",
  "tika-vin10t3:630": " Pārisuddhippadānena, sampādetattano suciṁ;",
  "tika-vin10t3:631": "Chandadānena saṅghassa, sabbaṁ sādheti, nattano.",
  "tika-vin10t3:632": "2643.",
  "tika-vin10t3:633": " Tasmā pana ubhinnampi, kiccasiddhatthamevidha;",
  "tika-vin10t3:634": "Pārisuddhipi dātabbā, chandaṁ dentena bhikkhunā.",
  "tika-vin10t3:635": "2644.",
  "tika-vin10t3:636": " Chandekena bahūnampi, hātabbo pārisuddhipi;",
  "tika-vin10t3:637": "Paramparāhaṭo chando, na gacchati visuddhiyā.",
  "tika-vin10t3:638": "2645.",
  "tika-vin10t3:639": " Chandaṁ vā pārisuddhiṁ vā, gahetvā vā pavāraṇaṁ;",
  "tika-vin10t3:640": "Sāmaṇerādibhāvaṁ vā, paṭijāneyya hārako.",
  "tika-vin10t3:641": "2646.",
  "tika-vin10t3:642": " Sace so saṅghamappatvā, vibbhameyya mareyya vā;",
  "tika-vin10t3:643": "Nāhaṭañceva taṁ sabbaṁ, patvā cevaṁ siyāhaṭaṁ.",
  "tika-vin10t3:644": "2647.",
  "tika-vin10t3:645": " Saṅghaṁ patvā pamatto vā, sutto vā khittacittako;",
  "tika-vin10t3:646": "Nāroceti anāpatti, hoti sañcicca dukkaṭaṁ.",
  "tika-vin10t3:647": "2648.",
  "tika-vin10t3:648": " Ye te vipassanāyuttā, rattindivamatanditā;",
  "tika-vin10t3:649": "Pubbarattāpararattaṁ, vipassanaparāyaṇā.",
  "tika-vin10t3:650": "2649.",
  "tika-vin10t3:651": " Laddhaphāsuvihārānaṁ, siyā na parihāniti;",
  "tika-vin10t3:652": "Pavāraṇāya saṅgāho, vutto kattikamāsake.",
  "tika-vin10t3:653": "Pavāraṇakkhandhakakathā.",
  "tika-vin10t3:654": "Cammakkhandhakakathā",
  "tika-vin10t3:655": "2650.",
  "tika-vin10t3:656": " Eḷakājamigānaṁ tu, cammaṁ vaṭṭati bhikkhuno;",
  "tika-vin10t3:657": "Rohiteṇikuraṅgānaṁ, pasadaṁmigamātuyā.",
  "tika-vin10t3:658": "2651.",
  "tika-vin10t3:659": " Ṭhapetvā cammametesaṁ, aññaṁ dukkaṭavatthukaṁ;",
  "tika-vin10t3:660": "Thavikopāhane sabbaṁ, cammaṁ vaṭṭatyamānusaṁ.",
  "tika-vin10t3:661": "2652.",
  "tika-vin10t3:662": " Vaṭṭanti majjhime dese, na guṇaṅguṇupāhanā;",
  "tika-vin10t3:663": "Vaṭṭanti antoārāme, sabbatthāpi ca rogino.",
  "tika-vin10t3:664": "2653.",
  "tika-vin10t3:665": " Puṭakhallakabaddhā ca, tatheva pāliguṇṭhimā;",
  "tika-vin10t3:666": "Tūlapuṇṇā na vaṭṭanti, sabbanīlādayopi ca.",
  "tika-vin10t3:667": "2654.",
  "tika-vin10t3:668": " Citrā upāhanā meṇḍa-visāṇūpamavaddhikā;",
  "tika-vin10t3:669": "Na ca vaṭṭanti morassa, piñchena parisibbitā.",
  "tika-vin10t3:670": "2655.",
  "tika-vin10t3:671": " Majjārakāḷakolūka-sīhabyagghuddadīpinaṁ;",
  "tika-vin10t3:672": "Ajinassa ca cammena, na vaṭṭati parikkhaṭā.",
  "tika-vin10t3:673": "2656.",
  "tika-vin10t3:674": " Puṭādiṁ apanetvā vā, chinditvā vāpi sabbaso;",
  "tika-vin10t3:675": "Vaṇṇabhedaṁ tathā katvā, dhāretabbā upāhanā.",
  "tika-vin10t3:676": "2657.",
  "tika-vin10t3:677": " Sabbāpi pana dhāretuṁ, na ca vaṭṭanti pādukā;",
  "tika-vin10t3:678": "Ṭhapetvā tattha passāva- vaccācamanapādukā.",
  "tika-vin10t3:679": "2658.",
  "tika-vin10t3:680": " Āsandiñceva pallaṅkaṁ, uccāsayanasaññitaṁ;",
  "tika-vin10t3:681": "Atikkantapamāṇaṁ tu, sevamānassa dukkaṭaṁ.",
  "tika-vin10t3:682": "2659.",
  "tika-vin10t3:683": " Gonakaṁ kuttakaṁ cittaṁ, paṭikaṁ paṭalikampi ca;",
  "tika-vin10t3:684": "Ekantalomiṁ vikatiṁ, tūlikaṁ uddalomikaṁ.",
  "tika-vin10t3:685": "2660.",
  "tika-vin10t3:686": " Kaṭṭissaṁ pana koseyyaṁ, hatthiassarathattharaṁ;",
  "tika-vin10t3:687": "Kadalimigapavara-paccattharaṇakampi ca.",
  "tika-vin10t3:688": "2661.",
  "tika-vin10t3:689": " Heṭṭhā rattavitānassa, dvidhā rattūpadhānakaṁ;",
  "tika-vin10t3:690": "Akappiyamidaṁ sabbaṁ, dukkaṭaṁ paribhuñjato.",
  "tika-vin10t3:691": "2662.",
  "tika-vin10t3:692": " Heṭṭhā akappiye paccatthare sati na vaṭṭati;",
  "tika-vin10t3:693": "Uddhaṁ setavitānampi, tasmiṁ asati vaṭṭati.",
  "tika-vin10t3:694": "2663.",
  "tika-vin10t3:695": " Āsandiṁ pana pallaṅkaṁ, ṭhapetvā tūlikampi ca;",
  "tika-vin10t3:696": "Sesaṁ pana ca sabbampi, labhate gihisantakaṁ.",
  "tika-vin10t3:697": "2664.",
  "tika-vin10t3:698": " Dhammāsane anāpatti, bhattaggepi nisīdituṁ;",
  "tika-vin10t3:699": "Bhūmattharaṇake tattha, sayitumpi ca vaṭṭati.",
  "tika-vin10t3:700": "Cammakkhandhakakathā.",
  "tika-vin10t3:701": "Bhesajjakkhandhakakathā",
  "tika-vin10t3:702": "2665.",
  "tika-vin10t3:703": " Vuttā gahapatissāpi, sammutussāvanantikā;",
  "tika-vin10t3:704": "Gonisādīti kappiyā, catasso honti bhūmiyo.",
  "tika-vin10t3:705": "2666.",
  "tika-vin10t3:706": " Saṅghassa santakaṁ gehaṁ, santakaṁ bhikkhunopi vā;",
  "tika-vin10t3:707": "Kappiyaṁ pana kattabbaṁ, sahaseyyappahonakaṁ.",
  "tika-vin10t3:708": "2667.",
  "tika-vin10t3:709": " Ṭhapetvā bhikkhumaññehi, dinnaṁ kappiyabhūmiyā;",
  "tika-vin10t3:710": "Atthāya santakaṁ tesaṁ, gehaṁ gahapatevidaṁ.",
  "tika-vin10t3:711": "2668.",
  "tika-vin10t3:712": " Sā hi sammutikā nāma, yā hi saṅghena sammatā;",
  "tika-vin10t3:713": "Kammavācamavatvā vā, vaṭṭatevāpalokanaṁ.",
  "tika-vin10t3:714": "2669.",
  "tika-vin10t3:715": " Paṭhamiṭṭhakapāsāṇa-thambhādiṭṭhapane pana;",
  "tika-vin10t3:716": "‘‘Kappiyakuṭiṁ karomā’’ti, vadantehi samantato.",
  "tika-vin10t3:717": "2670.",
  "tika-vin10t3:718": " Ukkhipitvā ṭhapentesu, āmasitvā paresu vā;",
  "tika-vin10t3:719": "Sayamevukkhipitvā vā, ṭhapeyyussāvanantikā.",
  "tika-vin10t3:720": "2671.",
  "tika-vin10t3:721": " Iṭṭhakādipatiṭṭhānaṁ , bhikkhūnaṁ vadataṁ pana;",
  "tika-vin10t3:722": "Vācāya pariyosānaṁ, samakālaṁ tu vaṭṭati.",
  "tika-vin10t3:723": "2672.",
  "tika-vin10t3:724": " Ārāmo aparikkhitto, sakalo bhuyyatopi vā;",
  "tika-vin10t3:725": "Duvidhopi ca viññūhi, gonisādīti vuccati.",
  "tika-vin10t3:726": "2673.",
  "tika-vin10t3:727": " Etā pana catassopi, honti kappiyabhūmiyo;",
  "tika-vin10t3:728": "Ettha pakkañca vutthañca, sabbaṁ vaṭṭati āmisaṁ.",
  "tika-vin10t3:729": "2674.",
  "tika-vin10t3:730": " Ussāvanantikā yā sā, thambhādīsu adhiṭṭhitā;",
  "tika-vin10t3:731": "Thambhādīsvapanītesu, tadaññesupi tiṭṭhati.",
  "tika-vin10t3:732": "2675.",
  "tika-vin10t3:733": " Apanītesu sabbesu, siyā jahitavatthukā;",
  "tika-vin10t3:734": "Gonisādī parikkhittā, sesā chadananāsato.",
  "tika-vin10t3:735": "2676.",
  "tika-vin10t3:736": " Bhikkhuṁ ṭhapetvā aññesaṁ, hatthato ca paṭiggaho;",
  "tika-vin10t3:737": "Tesañca sannidhi anto- vuttaṁ bhikkhussa vaṭṭati.",
  "tika-vin10t3:738": "2677.",
  "tika-vin10t3:739": " Bhikkhussa bhikkhuniyā vā, santakaṁ saṅghikampi vā;",
  "tika-vin10t3:740": "Antovutthañca pakkañca, ubhinnaṁ na ca vaṭṭati.",
  "tika-vin10t3:741": "2678.",
  "tika-vin10t3:742": " Akappakuṭiyā vutthaṁ, sappiādivimissitaṁ;",
  "tika-vin10t3:743": "‘‘Antovuttha’’nti niddiṭṭhaṁ, paṭhamaṁ kālikadvayaṁ.",
  "tika-vin10t3:744": "2679.",
  "tika-vin10t3:745": " Teheva sappiādīhi, bhikkhunā yāvajīvikaṁ;",
  "tika-vin10t3:746": "Pakkaṁ taṁ pana sattāhaṁ, vaṭṭateva nirāmisaṁ.",
  "tika-vin10t3:747": "2680.",
  "tika-vin10t3:748": " Sace āmisasaṁsaṭṭhaṁ, pakkaṁ taṁ paribhuñjati;",
  "tika-vin10t3:749": "Antovutthañca bhiyyopi, sāmapakkañca bhuñjati.",
  "tika-vin10t3:750": "2681.",
  "tika-vin10t3:751": " Yāvakālikamāhāro, pānakaṁ yāmakālikaṁ;",
  "tika-vin10t3:752": "Sattāhakālikaṁ nāma, sappiādikapañcakaṁ.",
  "tika-vin10t3:753": "2682.",
  "tika-vin10t3:754": " Sesaṁ pana haliddādi, bhesajjaṁ yāvajīvikaṁ;",
  "tika-vin10t3:755": "Catudhā kālikā vuttā, udakaṁ hotyakālikaṁ.",
  "tika-vin10t3:756": "2683.",
  "tika-vin10t3:757": " Paṭiggahavaseneva, kālātītā tikālikā;",
  "tika-vin10t3:758": "Honti dosakarā bhuttā, abhuttaṁ tatiyampi ca.",
  "tika-vin10t3:759": "2684.",
  "tika-vin10t3:760": " Ambaṁ jambu ca cocañca, mocañca madhu muddikā;",
  "tika-vin10t3:761": "Sālu phārusakañcāti, pānakaṁ aṭṭhadhā mataṁ.",
  "tika-vin10t3:762": "2685.",
  "tika-vin10t3:763": " Pānakatthamanuññātaṁ, phalaṁ pakkañca āmakaṁ;",
  "tika-vin10t3:764": "Pānahetu paṭikkhitto, savatthukapaṭiggaho.",
  "tika-vin10t3:765": "2686.",
  "tika-vin10t3:766": " Ambapakkaṁ sukoṭṭetvā, madditvā udake pana;",
  "tika-vin10t3:767": "Pacchā parissavaṁ katvā, pātuṁ vaṭṭati pānakaṁ.",
  "tika-vin10t3:768": "2687.",
  "tika-vin10t3:769": " Vaṭṭatādiccapākaṁ tu, aggipakkaṁ na vaṭṭati;",
  "tika-vin10t3:770": "Eseva ca nayo sesa-pānakesupi dīpito.",
  "tika-vin10t3:771": "2688.",
  "tika-vin10t3:772": " Pupphapattaphalucchūnaṁ, cattāro panime rasā;",
  "tika-vin10t3:773": "Anuññātā imānaṭṭha, pānāni anujānatā.",
  "tika-vin10t3:774": "2689.",
  "tika-vin10t3:775": " Sabbo puppharaso vutto, madhukassa rasaṁ vinā;",
  "tika-vin10t3:776": "Sabbo pattaraso vutto, pakkaḍākarasaṁ vinā.",
  "tika-vin10t3:777": "2690.",
  "tika-vin10t3:778": " Sattannaṁ sānulomānaṁ, dhaññānaṁ phalajaṁ rasaṁ;",
  "tika-vin10t3:779": "Ṭhapetvānumato sabbo, vikāle phalajo raso.",
  "tika-vin10t3:780": "2691.",
  "tika-vin10t3:781": " Yāvakālikapattāna-mapi sītudake kato;",
  "tika-vin10t3:782": "Madditvādiccapākopi, vikāle pana vaṭṭati.",
  "tika-vin10t3:783": "2692.",
  "tika-vin10t3:784": " Tālañca nāḷikerañca, panasaṁ labujampi ca;",
  "tika-vin10t3:785": "Tipusālābukumbhaṇḍaṁ, tathā pussaphalampi ca.",
  "tika-vin10t3:786": "2693.",
  "tika-vin10t3:787": " Evameḷālukañcāti, navetāni phalāni hi;",
  "tika-vin10t3:788": "Aparaṇṇañca sabbampi, sattadhaññānulomikaṁ.",
  "tika-vin10t3:789": "2694.",
  "tika-vin10t3:790": " Badaraṁ timbarū selu, kosambaṁ karamaddakaṁ;",
  "tika-vin10t3:791": "Mātuluṅgakapitthañca, vettaṁ ciñcaphalampi ca.",
  "tika-vin10t3:792": "2695.",
  "tika-vin10t3:793": " Phalānaṁ evamādīnaṁ, khuddakānaṁ raso pana;",
  "tika-vin10t3:794": "Aṭṭhapānānulomattā, niddiṭṭho anulomike.",
  "tika-vin10t3:795": "2696.",
  "tika-vin10t3:796": " Sānulomassa dhaññassa, ṭhapetvā phalajaṁ rasaṁ;",
  "tika-vin10t3:797": "Añño phalaraso natthi, ayāmakāliko idha.",
  "tika-vin10t3:798": "Bhesajjakkhandhakakathā.",
  "tika-vin10t3:799": "Kathinakkhandhakakathā",
  "tika-vin10t3:800": "2697.",
  "tika-vin10t3:801": " Bhikkhūnaṁ vuṭṭhavassānaṁ, kathinatthāramabravi;",
  "tika-vin10t3:802": "Pañcannaṁ ānisaṁsānaṁ, kāraṇā munipuṅgavo.",
  "tika-vin10t3:803": "2698.",
  "tika-vin10t3:804": " Na ullikhitamattādi-catuvīsativajjitaṁ;",
  "tika-vin10t3:805": "Cīvaraṁ bhikkhunādāya, uddharitvā purāṇakaṁ.",
  "tika-vin10t3:806": "2699.",
  "tika-vin10t3:807": " Navaṁ adhiṭṭhahitvāva, vattabbaṁ vacasā puna;",
  "tika-vin10t3:808": "‘‘Imināntaravāsena, kathinaṁ attharāmi’’ti.",
  "tika-vin10t3:809": "2700.",
  "tika-vin10t3:810": " Vutte tikkhattumiccevaṁ, kathinaṁ hoti atthataṁ;",
  "tika-vin10t3:811": "Saṅghaṁ panupasaṅkamma, ādāya kathinaṁ iti.",
  "tika-vin10t3:812": "2701.",
  "tika-vin10t3:813": " ‘‘Atthataṁ kathinaṁ bhante, saṅghassa anumodatha;",
  "tika-vin10t3:814": "Dhammiko kathinatthāro’’, vattabbaṁ tena bhikkhunā.",
  "tika-vin10t3:815": "2702.",
  "tika-vin10t3:816": " ‘‘Suatthataṁ tayā bhante, saṅghassa kathinaṁ puna;",
  "tika-vin10t3:817": "Dhammiko kathinatthāro, anumodāmi’’tīraye.",
  "tika-vin10t3:818": "2703.",
  "tika-vin10t3:819": " Kathinassa ca kiṁ mūlaṁ, kiṁ vatthu kā ca bhūmiyo;",
  "tika-vin10t3:820": "Katidhammavido bhikkhu, kathinatthāramarahati.",
  "tika-vin10t3:821": "2704.",
  "tika-vin10t3:822": " Mūlamekaṁ, siyā vatthu, tividhaṁ, bhūmiyo cha ca;",
  "tika-vin10t3:823": "Aṭṭhadhammavido bhikkhu, kathinatthāramarahati.",
  "tika-vin10t3:824": "2705.",
  "tika-vin10t3:825": " Saṅgho mūlanti niddiṭṭhaṁ, vatthu hoti ticīvaraṁ;",
  "tika-vin10t3:826": "Khomādīni cha vuttāni, cīvarāni cha bhūmiyo.",
  "tika-vin10t3:827": "2706.",
  "tika-vin10t3:828": " Pubbapaccuddharādhiṭṭhā-natthāro mātikāpi ca;",
  "tika-vin10t3:829": "Palibodho ca uddhāro, ānisaṁsā panaṭṭhime.",
  "tika-vin10t3:830": "2707.",
  "tika-vin10t3:831": " Dhovanañca vicāro ca, chedanaṁ bandhanampi ca;",
  "tika-vin10t3:832": "Sibbanaṁ rajanaṁ kappaṁ, ‘‘pubbakicca’’nti vuccati.",
  "tika-vin10t3:833": "2708.",
  "tika-vin10t3:834": " Saṅghāṭi uttarāsaṅgo, atho antaravāsako;",
  "tika-vin10t3:835": "Paccuddhāro adhiṭṭhānaṁ, atthāropesameva tu.",
  "tika-vin10t3:836": "2709.",
  "tika-vin10t3:837": " Pakkamanañca niṭṭhānaṁ, sanniṭṭhānañca nāsanaṁ;",
  "tika-vin10t3:838": "Savanāsā ca sīmā ca, sahubbhāroti aṭṭhimā.",
  "tika-vin10t3:839": "2710.",
  "tika-vin10t3:840": " Katacīvaramādāya, āvāse nirapekkhako;",
  "tika-vin10t3:841": "Atikkantāya sīmāya, hoti pakkamanantikā.",
  "tika-vin10t3:842": "2711.",
  "tika-vin10t3:843": " Ānisaṁsamathādāya, vihāre anapekkhako;",
  "tika-vin10t3:844": "Gantvā pana vihāraṁ so, aññaṁ sukhavihārikaṁ.",
  "tika-vin10t3:845": "2712.",
  "tika-vin10t3:846": " Tattha taṁ viharantova, karoti yadi cīvaraṁ;",
  "tika-vin10t3:847": "Niṭṭhite cīvare tasmiṁ, niṭṭhānantāti vuccati.",
  "tika-vin10t3:848": "2713.",
  "tika-vin10t3:849": " ‘‘Cīvaraṁ na karissāmi, na paccessaṁ tamassamaṁ’’;",
  "tika-vin10t3:850": "Evaṁ tu dhuranikkhepe, sanniṭṭhānantikā matā.",
  "tika-vin10t3:851": "2714.",
  "tika-vin10t3:852": " Kathinacchādanaṁ laddhā, ‘‘na paccessa’’nti ce gato;",
  "tika-vin10t3:853": "Karontasseva naṭṭhaṁ vā, daḍḍhaṁ vā nāsanantikā.",
  "tika-vin10t3:854": "2715.",
  "tika-vin10t3:855": " Laddhānisaṁso sāpekkho, bahisīmaṁ gato pana;",
  "tika-vin10t3:856": "Suṇāti cantarubbhāraṁ, sā hoti savanantikā.",
  "tika-vin10t3:857": "2716.",
  "tika-vin10t3:858": " Cīvarāsāya pakkanto, bahisīmaṁ gato pana;",
  "tika-vin10t3:859": "‘‘Dassāmi cīvaraṁ tuyhaṁ’’, vutto savati kenaci.",
  "tika-vin10t3:860": "2717.",
  "tika-vin10t3:861": " Puna vutte ‘‘na sakkomi, dātunti tava cīvaraṁ’’;",
  "tika-vin10t3:862": "Āsāya chinnamattāya, āsāvacchedikā matā.",
  "tika-vin10t3:863": "2718.",
  "tika-vin10t3:864": " Vassaṁvuṭṭhavihāramhā , vihāraññaṁ gato siyā;",
  "tika-vin10t3:865": "Āgacchaṁ antarāmagge, taduddhāramatikkame.",
  "tika-vin10t3:866": "2719.",
  "tika-vin10t3:867": " Tassa so kathinuddhāro, sīmātikkantiko mato;",
  "tika-vin10t3:868": "Kathinānisaṁsamādāya, sāpekkhova sace gato.",
  "tika-vin10t3:869": "2720.",
  "tika-vin10t3:870": " Sambhuṇāti punāgantvā, kathinuddhārameva ce;",
  "tika-vin10t3:871": "Tassa so kathinuddhāro, ‘‘sahubbhāro’’ti vuccati.",
  "tika-vin10t3:872": "2721.",
  "tika-vin10t3:873": " Pakkamanañca niṭṭhānaṁ, sanniṭṭhānañca sīmato;",
  "tika-vin10t3:874": "Cattāro puggalādhīnā, saṅghādhīnantarubbharo.",
  "tika-vin10t3:875": "2722.",
  "tika-vin10t3:876": " Nāsanaṁ savanañceva, āsāvacchedikāpi ca;",
  "tika-vin10t3:877": "Tayopi kathinubbhārā, na tu saṅghā, na bhikkhuto.",
  "tika-vin10t3:878": "2723.",
  "tika-vin10t3:879": " Āvāsapalibodho ca, palibodho ca cīvare;",
  "tika-vin10t3:880": "Palibodhā duve vuttā, yuttamuttatthavādinā.",
  "tika-vin10t3:881": "2724.",
  "tika-vin10t3:882": " Aṭṭhannaṁ mātikānaṁ vā, antarubbhāratopi vā;",
  "tika-vin10t3:883": "Ubbhārāpi duve vuttā, kathinassa mahesinā.",
  "tika-vin10t3:884": "2725.",
  "tika-vin10t3:885": " Anāmantāsamādānaṁ, gaṇato yāvadatthikaṁ;",
  "tika-vin10t3:886": "Tattha yo cīvaruppādo, ānisaṁsā ca pañcime.",
  "tika-vin10t3:887": "Kathinakkhandhakakathā.",
  "tika-vin10t3:888": "Cīvarakkhandhakakathā",
  "tika-vin10t3:889": "2726.",
  "tika-vin10t3:890": " Cīvarassa panuppādā, aṭṭha cīvaramātikā;",
  "tika-vin10t3:891": "Sīmāya deti, katikā, bhikkhāpaññattiyā, tathā.",
  "tika-vin10t3:892": "2727.",
  "tika-vin10t3:893": " Saṅghassa, ubhatosaṅghe, vassaṁvuṭṭhassa deti ca,;",
  "tika-vin10t3:894": "Ādissa, puggalassāti, aṭṭhimā pana mātikā.",
  "tika-vin10t3:895": "2728.",
  "tika-vin10t3:896": " Tattha sīmāya detīti, antosīmaṁ gatehi tu;",
  "tika-vin10t3:897": "Bhikkhūhi bhājetabbanti, vaṇṇitaṁ varavaṇṇinā.",
  "tika-vin10t3:898": "2729.",
  "tika-vin10t3:899": "Katikāya ca dinnaṁ ye, vihārā ekalābhakā;",
  "tika-vin10t3:900": "Ettha dinnañca sabbehi, bhājetabbanti vuccati.",
  "tika-vin10t3:901": "2730.",
  "tika-vin10t3:902": " Saṅghassa dhuvakārā hi, yattha karīyanti tattha ca;",
  "tika-vin10t3:903": "Bhikkhāpaññattiyā dinnaṁ, dinnaṁ vuttaṁ mahesinā.",
  "tika-vin10t3:904": "2731.",
  "tika-vin10t3:905": "Saṅghassa pana yaṁ dinnaṁ, ujubhūtena cetasā;",
  "tika-vin10t3:906": "Tañhi sammukhibhūtena, bhājetabbanti vuccati.",
  "tika-vin10t3:907": "2732.",
  "tika-vin10t3:908": "Ubhatosaṅgha muddissa, deti saddhāya cīvaraṁ;",
  "tika-vin10t3:909": "Thokā vā bahu vā bhikkhū, samabhāgova vaṭṭati.",
  "tika-vin10t3:910": "2733.",
  "tika-vin10t3:911": "Vassaṁvuṭṭhassa saṅghassa, cīvaraṁ deti yaṁ pana;",
  "tika-vin10t3:912": "Taṁ tasmiṁ vuṭṭhavassena, bhājetabbanti vaṇṇitaṁ.",
  "tika-vin10t3:913": "2734.",
  "tika-vin10t3:914": " Yāguyā pana bhatte vā, detiādissa ce pana;",
  "tika-vin10t3:915": "Cīvaraṁ tattha tattheva, yojetabbaṁ vijānatā.",
  "tika-vin10t3:916": "2735.",
  "tika-vin10t3:917": " Puggalaṁ pana uddissa, cīvaraṁ yaṁ tu dīyati;",
  "tika-vin10t3:918": "Puggalodissakaṁ nāma, dānaṁ taṁ tu pavuccati.",
  "tika-vin10t3:919": "2736.",
  "tika-vin10t3:920": " Sahadhammikesu yo koci, pañcasvapi ‘‘mamaccaye;",
  "tika-vin10t3:921": "Ayaṁ mayhaṁ parikkhāro, mātuyā pitunopi vā.",
  "tika-vin10t3:922": "2737.",
  "tika-vin10t3:923": " Upajjhāyassa vā hotu’’, vadaticcevameva ce;",
  "tika-vin10t3:924": "Na hoti pana taṁ tesaṁ, saṅghasseva ca santakaṁ.",
  "tika-vin10t3:925": "2738.",
  "tika-vin10t3:926": " Pañcannaṁ accaye dānaṁ, na ca rūhati kiñcipi;",
  "tika-vin10t3:927": "Saṅghasseva ca taṁ hoti, gihīnaṁ pana rūhati.",
  "tika-vin10t3:928": "2739.",
  "tika-vin10t3:929": " Bhikkhu vā sāmaṇero vā, kālaṁ bhikkhunupassaye;",
  "tika-vin10t3:930": "Karotyassa parikkhārā, bhikkhūnaṁyeva santakā.",
  "tika-vin10t3:931": "2740.",
  "tika-vin10t3:932": " Bhikkhunī sāmaṇerī vā, vihārasmiṁ sace matā;",
  "tika-vin10t3:933": "Honti tassā parikkhārā, bhikkhunīnaṁ tu santakā.",
  "tika-vin10t3:934": "2741.",
  "tika-vin10t3:935": " ‘‘Dehi netvāsukassā’’ti, dinnaṁ taṁ purimassa tu;",
  "tika-vin10t3:936": "‘‘Idaṁ dammī’’ti dinnaṁ taṁ, pacchimasseva santakaṁ.",
  "tika-vin10t3:937": "2742.",
  "tika-vin10t3:938": " Evaṁ dinnavidhiṁ ñatvā, matassa vāmatassa vā;",
  "tika-vin10t3:939": "Vissāsaṁ vāpi gaṇheyya, gaṇhe matakacīvaraṁ.",
  "tika-vin10t3:940": "2743.",
  "tika-vin10t3:941": " Mūlapattaphalakkhandha-tacapupphappabhedato;",
  "tika-vin10t3:942": "Chabbidhaṁ rajanaṁ vuttaṁ, vantadosena tādinā.",
  "tika-vin10t3:943": "2744.",
  "tika-vin10t3:944": " Mūle haliddiṁ, khandhesu, mañjeṭṭhaṁ tuṅgahārakaṁ;",
  "tika-vin10t3:945": "Pattesu alliyā pattaṁ, tathā pattañca nīliyā.",
  "tika-vin10t3:946": "2745.",
  "tika-vin10t3:947": " Kusumbhaṁ kiṁsukaṁ pupphe, tace loddañca kaṇḍulaṁ;",
  "tika-vin10t3:948": "Ṭhapetvā rajanaṁ sabbaṁ, phalaṁ sabbampi vaṭṭati.",
  "tika-vin10t3:949": "2746.",
  "tika-vin10t3:950": " Kiliṭṭhasāṭakaṁ vāpi, dubbaṇṇaṁ vāpi cīvaraṁ;",
  "tika-vin10t3:951": "Alliyā pana pattena, dhovituṁ pana vaṭṭati.",
  "tika-vin10t3:952": "2747.",
  "tika-vin10t3:953": " Cīvarānaṁ kathā sesā, paṭhame kathine pana;",
  "tika-vin10t3:954": "Tattha vuttanayeneva, veditabbā vibhāvinā.",
  "tika-vin10t3:955": "Cīvarakkhandhakakathā.",
  "tika-vin10t3:956": "Mahāvaggo niṭṭhito."
}