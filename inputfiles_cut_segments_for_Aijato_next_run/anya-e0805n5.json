{
  "anya-e0805n5:0_0": "6. Ākhyātakaṇḍa",
  "anya-e0805n5:1_0": "Bhūvādigaṇa",
  "anya-e0805n5:2_0": "Vibhattividhāna",
  "anya-e0805n5:3_0": "Atha ākhyātavibhattiyo kriyāvācīhi dhātūhi parā vuccante.",
  "anya-e0805n5:4_0": "Tattha kriyaṁ ācikkhatīti ākhyātaṁ, kriyāpadaṁ.",
  "anya-e0805n5:4_1": "Vuttañhi “kālakārakapurisaparidīpakaṁ kriyālakkhaṇamākhyātika”nti.",
  "anya-e0805n5:4_2": "Tattha kāloti atītādayo, kārakamiti kammakattubhāvā, purisāti paṭhamamajjhimuttamā, kriyāti gamanapacanādiko dhātvattho, kriyālakkhaṇaṁ saññāṇaṁ etassāti kriyālakkhaṇaṁ, atiliṅgañca.",
  "anya-e0805n5:5_0": "Vuttampi cetaṁ –",
  "anya-e0805n5:6_0": "“Yaṁ tikālaṁ tipurisaṁ, kriyāvāci tikārakaṁ;",
  "anya-e0805n5:7_0": "Atiliṅgaṁ dvivacanaṁ, tadākhyātanti vuccatī”ti.",
  "anya-e0805n5:8_0": "Kālādivasena dhātvatthaṁ vibhajantīti vibhattiyo, tyādayo, tā pana vattamānā pañcamī sattamī parokkhāhiyyattanī ajjatanī bhavissantī kālātipatti cāti aṭṭhavidhā bhavanti.",
  "anya-e0805n5:9_0": "Kriyaṁ dhārentīti dhātavo, bhūvādayo, khādidhātuppaccayantā ca, te pana atthavasā dvidhā bhavanti sakammakā, akammakā cāti.",
  "anya-e0805n5:9_1": "Tatra sakammakā ye dhātavokammāpekkhaṁ kriyaṁ vadanti, yathā –",
  "anya-e0805n5:9_2": "kaṭaṁ karoti, gāmaṁ gacchati, odanaṁ pacatītiādayo, akammakā ye kammanirapekkhaṁ kriyaṁ vadanti, yathā –",
  "anya-e0805n5:9_3": "acchati, seti, tiṭṭhatītiādayo.",
  "anya-e0805n5:10_0": "Te pana sattavidhā bhavanti vikaraṇappaccayabhedena, kathaṁ?",
  "anya-e0805n5:10_1": "Avikaraṇā bhūvādayo.",
  "anya-e0805n5:10_2": "Niggahītapubbakaavikaraṇā rudhādayo, yavikaraṇā divādayo, ṇuṇā uṇāvikaraṇā svādayo, nāppaṇhāvikaraṇā kiyādayo, oyiravikaraṇā tanādayo, sakatthe ṇe ṇayantā curādayoti.",
  "anya-e0805n5:11_0": "Tattha paṭhamaṁ avikaraṇesu bhūvādīsu dhātūsu paṭhamabhūtā akammakā bhūiccetasmā dhātuto tyādayo parā yojīyante.",
  "anya-e0805n5:12_0": "Bhūsattāyaṁ, “bhū”iccayaṁ dhātu sattāyamatthe vattate, kriyāsāmaññabhūte bhavane vattateti attho.",
  "anya-e0805n5:13_0": "“Bhū”iti ṭhite –",
  "anya-e0805n5:14_0": "424.Bhūvādayo dhātavo.",
  "anya-e0805n5:15_0": "Bhūiccevamādayo ye kriyāvācino saddagaṇā, te dhātusaññā honti.",
  "anya-e0805n5:15_1": "Bhū ādi yesaṁ te bhūvādayo, atha vā bhūvā ādī pakārā yesaṁ te bhūvādayo.",
  "anya-e0805n5:16_0": "Bhūvādīsu vakāroyaṁ, ñeyyo āgamasandhijo;",
  "anya-e0805n5:17_0": "Bhūvāppakārā vā dhātū, sakammākammakatthato.",
  "anya-e0805n5:18_0": "“Kvaci dhātū”tiādito “kvacī”ti vattate.",
  "anya-e0805n5:19_0": "425.Dhātussanto loponekassarassa.",
  "anya-e0805n5:20_0": "Anekassarassa dhātussa anto kvaci lopo hoti.",
  "anya-e0805n5:21_0": "Kvaciggahaṇaṁ “mahīyati samatho”tiādīsu nivattanatthaṁ, iti anekassarattābhāvā idha dhātvantalopo na hoti.",
  "anya-e0805n5:22_0": "Tato dhātvādhikāravihitānekappaccayappasaṅge “vatticchānupubbikā saddappaṭipattī”ti katvā vattamānavacanicchāyaṁ –",
  "anya-e0805n5:23_0": "426.Vattamānā tianti, sitha, mima, teante, sevhe, emhe.",
  "anya-e0805n5:24_0": "Tyādayo dvādasa vattamānāsaññā hontīti tyādīnaṁ vattamānatthavisayattā vattamānāsaññā.",
  "anya-e0805n5:25_0": "427.Kāle.",
  "anya-e0805n5:26_0": "Ayamadhikāro.",
  "anya-e0805n5:27_0": "Ito paraṁ tyādivibhattividhāne sabbattha vattate.",
  "anya-e0805n5:28_0": "428.Vattamānā paccuppanne.",
  "anya-e0805n5:29_0": "Paccuppanne kāle gamyamāne vattamānāvibhatti hoti, kāloti cettha kriyā, karaṇaṁ kāro, rakārassa lakāro, kālo.",
  "anya-e0805n5:30_0": "Tasmā –",
  "anya-e0805n5:31_0": "Kriyāya gamyamānāya, vibhattīnaṁ vidhānato;",
  "anya-e0805n5:32_0": "Dhātūheva bhavantīti, siddhaṁ tyādivibhattiyo.",
  "anya-e0805n5:33_0": "Idha pana kālassa atītānāgatapaccuppannāṇattiparikappakālābhipattivasena chadhā bhinnattā “paccuppanne”ti viseseti.",
  "anya-e0805n5:33_1": "Taṁ taṁ kāraṇaṁ paṭicca uppanno paccuppanno, paṭiladdhasabhāvo, na tāva atītoti attho.",
  "anya-e0805n5:34_0": "Paccuppannasamīpepi, tabbohārūpacārato;",
  "anya-e0805n5:35_0": "Vattamānā atītepi, taṁkālavacanicchayāti.",
  "anya-e0805n5:36_0": "Tasmiṁ paccuppanne vattamānāvibhattiṁ katvā, tassā ṭhānāniyame “dhātuliṅgehi parā paccayā”ti paribhāsato dhātuto paraṁ vattamānappaccaye katvā, tesamaniyamappasaṅgesati “vatticchānupubbikā saddappaṭipattī”ti parassapadavacanicchāyaṁ –",
  "anya-e0805n5:37_0": "429.Atha pubbāni vibhattīnaṁ cha parassapadāni.",
  "anya-e0805n5:38_0": "Atha taddhitānantaraṁ vuccamānānaṁ sabbāsaṁ vattamānādīnaṁ aṭṭhavidhānaṁ vibhattīnaṁ yāni yāni pubbakāni cha padāni, tāni tāni atthato aṭṭhacattālīsamattāni parassapadasaññāni hontītiādimhi channaṁ parassapadasaññā, parassatthāni padāni parassapadāni, tabbāhullato tabbohāro.",
  "anya-e0805n5:39_0": "“Dhātūhi ṇe ṇaya”iccādito “dhātūhī”ti vattamāne –",
  "anya-e0805n5:40_0": "430.Kattari parassapadaṁ.",
  "anya-e0805n5:41_0": "Kattarikārake abhidheyye sabbadhātūhi parassapadaṁ hotīti parassapadaṁ katvā, tassāpyaniyamappasaṅge vatticchāvasā –",
  "anya-e0805n5:42_0": "Vipariṇāmena “parassapadānaṁ, attanopadāna”nti ca vattate.",
  "anya-e0805n5:43_0": "431.Dve dve paṭhamamajjhimuttamapurisā.",
  "anya-e0805n5:44_0": "Tāsaṁ vibhattīnaṁ parassapadāna’mattanopadānañca dve dve vacanāni yathākkamaṁ paṭhamamajjhimuttamapurisasaññāni honti.",
  "anya-e0805n5:44_1": "Taṁ yathā?",
  "anya-e0805n5:44_2": "Ti antiiti paṭhamapurisā, si thaiti majjhimapurisā, mi maiti uttamapurisā.",
  "anya-e0805n5:44_3": "Attanopadesupi te anteiti paṭhamapurisā, se vheiti majjhimapurisā, e mheiti uttamapurisā.",
  "anya-e0805n5:44_4": "Evaṁ sesāsu sattasu vibhattīsupi yojetabbanti.",
  "anya-e0805n5:44_5": "Evaṁ aṭṭhavibhattivasena channavutividhe ākhyātapade dvattiṁsa dvattiṁsa paṭhamamajjhimauttamapurisā hontīti vattamānaparassapadādimhi dvinnaṁ paṭhamapurisasaññā.",
  "anya-e0805n5:45_0": "432.Nāmamhi payujjamānepitulyādhikaraṇe paṭhamo.",
  "anya-e0805n5:46_0": "Tumhāmhasaddavajjite tulyādhikaraṇabhūte sādhakavācake nāmamhi payujjamānepi appayujjamānepi dhātūhi paṭhamapuriso hotīti paṭhamapurisaṁ katvā, tassāpyaniyamappasaṅge kriyāsādhakassa kattuno ekatte vattumicchite “ekamhi vattabbe ekavacana”nti vattamānaparassapadapaṭhamapurisekavacanaṁ ti.",
  "anya-e0805n5:47_0": "“Paro, paccayo, dhātū”ti ca adhikāro, “yathā kattari cā”ti ito “kattarī”ti vikaraṇappaccayavidhāne sabbattha vattate.",
  "anya-e0805n5:48_0": "433.Bhūvādito a.",
  "anya-e0805n5:49_0": "Bhūiccevamādito dhātugaṇato paro apaccayo hoti kattari vihitesu vibhattippaccayesu paresu.",
  "anya-e0805n5:49_1": "Sabbadhātukamhiyevāyamissate.",
  "anya-e0805n5:50_0": "“Asaṁyogantassa, vuddhī”ti ca vattate.",
  "anya-e0805n5:51_0": "434.Aññesu ca.",
  "anya-e0805n5:52_0": "Kāritato aññesu paccayesu asaṁyogantānaṁ dhātūnaṁ vuddhi hoti.",
  "anya-e0805n5:52_1": "Caggahaṇena ṇuppaccayassāpi vuddhi hoti.",
  "anya-e0805n5:52_2": "Ettha ca “ghaṭādīnaṁ vā”ti ito vāsaddo anuvattetabbo, so ca vavatthitavibhāsattho. Tena –",
  "anya-e0805n5:53_0": "Ivaṇṇuvaṇṇantānañca, lahūpantāna dhātunaṁ;",
  "anya-e0805n5:54_0": "Ivaṇṇuvaṇṇānameva, vuddhi hoti parassa na.",
  "anya-e0805n5:55_0": "Yuvaṇṇānampi ya ṇu ṇā-nāniṭṭhādīsu vuddhi na;",
  "anya-e0805n5:56_0": "Tudādissāvikaraṇe, na chetvādīsu vā siyā.",
  "anya-e0805n5:57_0": "Tassāpyaniyamappasaṅge – “ayuvaṇṇānañcāyo vuddhī”ti paribhāsato ūkārassokāro vuddhi.",
  "anya-e0805n5:58_0": "Vipariṇāmena “dhātūna”nti vattate.",
  "anya-e0805n5:59_0": "435.O ava sare.",
  "anya-e0805n5:60_0": "Okārassa dhātvantassa sare pare avādeso hoti.",
  "anya-e0805n5:60_1": "“Saralopo mādesa”iccādinā saralopādimhi kate “naye paraṁ yutte”ti paranayanaṁ kātabbaṁ.",
  "anya-e0805n5:61_0": "So puriso sādhu bhavati, sā kaññā sādhu bhavati, taṁ cittaṁ sādhu bhavati.",
  "anya-e0805n5:62_0": "Ettha hi –",
  "anya-e0805n5:63_0": "Kattunobhihitattāva, ākhyātena na kattari;",
  "anya-e0805n5:64_0": "Tatiyā paṭhamā hoti, liṅgatthaṁ panapekkhiya.",
  "anya-e0805n5:65_0": "Satipi kriyāyekatte kattūnaṁ bahuttā “bahumhi vattabbe bahuvacana”nti vattamānaparassapadapaṭhamapurisabahuvacanaṁ anti, pure viya appaccayavuddhiavādesā, saralopādi.",
  "anya-e0805n5:65_1": "Te purisā bhavanti, appayujjamānepi bhavati, bhavanti.",
  "anya-e0805n5:66_0": "“Payujjamānepi, tulyādhikaraṇe”ti ca vattate.",
  "anya-e0805n5:67_0": "436.Tumhe majjhimo.",
  "anya-e0805n5:68_0": "Tulyādhikaraṇabhūte tumhasadde payujjamānepi appayujjamānepi dhātūhi majjhimapuriso hotīti vattamānaparassapadamajjhimapurisekavacanaṁsi, sesaṁ purimasamaṁ.",
  "anya-e0805n5:68_1": "Tvaṁ bhavasi, tumhe bhavatha, appayujjamānepi bhavasi, bhavatha.",
  "anya-e0805n5:69_0": "Tulyādhikaraṇeti kimatthaṁ? Tayā paccate odano.",
  "anya-e0805n5:70_0": "Tasmiṁyevādhikāre –",
  "anya-e0805n5:71_0": "437.Amhe uttamo.",
  "anya-e0805n5:72_0": "Tulyādhikaraṇabhūte amhasadde payujjamānepi appayujjamānepi dhātūhi uttamapuriso hotīti vattamānaparassapadauttamapurisekavacanaṁ mi, appaccayavuddhiavādesā.",
  "anya-e0805n5:73_0": "438.Akāro dīghaṁ himimesu.",
  "anya-e0805n5:74_0": "Akāro dīghamāpajjate himimaiccetāsu vibhattīsu. Ahaṁ bhavāmi, mayaṁ bhavāma. Bhavāmi, bhavāma.",
  "anya-e0805n5:75_0": "“Vibhattīnaṁ, chā”ti ca vattate.",
  "anya-e0805n5:76_0": "439.Parāṇyattanopadāni.",
  "anya-e0805n5:77_0": "Sabbāsaṁ vattamānānaṁ aṭṭhavidhānaṁ vibhattīnaṁ yāni yāni parāni cha padāni, tāni tāni attanopadasaññāni hontīti teādīnaṁ attanopadasaññā.",
  "anya-e0805n5:78_0": "“Dhātūhi, attanopadānī”ti ca vattate.",
  "anya-e0805n5:79_0": "440.Kattari ca.",
  "anya-e0805n5:80_0": "Kattari ca kārake abhidheyye dhātūhi attanopadāni honti.",
  "anya-e0805n5:80_1": "Caggahaṇaṁ katthaci nivattanatthaṁ, sesaṁ parassapade vuttanayeneva veditabbaṁ.",
  "anya-e0805n5:80_2": "Bhavate, bhavante, bhavase, bhavavhe, bhave, bhavāmhe.",
  "anya-e0805n5:81_0": "Paca pāke, dhātusaññāyaṁ dhātvantalopo, vuttanayeneva tyādyuppatti, ivaṇṇuvaṇṇānamabhāvā vuddhiabhāvovettha viseso.",
  "anya-e0805n5:81_1": "So devadatto odanaṁ pacati, pacanti, pacasi, pacatha, pacāmi, pacāma, so odanaṁ pacate, te pacante, tvaṁ pacase, tumhe pacavhe, ahaṁ pace, mayaṁ pacāmhe.",
  "anya-e0805n5:82_0": "Paṭhamapurisādīnamekajjhappavattippasaṅge paribhāsamāha –",
  "anya-e0805n5:83_0": "441.Sabbesamekābhidhāne paro puriso.",
  "anya-e0805n5:84_0": "Sabbesaṁ paṭhamamajjhimānaṁ, paṭhamuttamānaṁ, majjhimuttamānaṁ tiṇṇaṁ vā purisānaṁ ekatobhidhāne kātabbe paro puriso yojetabbo.",
  "anya-e0805n5:84_1": "Ekakālānamevābhidhāne cāyaṁ.",
  "anya-e0805n5:84_2": "So ca pacati, tvañca pacasīti pariyāyappasaṅge tumhe pacathāti bhavati.",
  "anya-e0805n5:84_3": "Evaṁ so ca pacati, ahañca pacāmīti mayaṁ pacāma, tathā tvañca pacasi, ahañca pacāmi, mayaṁ pacāma, so ca pacati, tvañca pacasi, ahañca pacāmi, mayaṁ pacāma.",
  "anya-e0805n5:84_4": "Evaṁ sabbattha yojetabbaṁ.",
  "anya-e0805n5:85_0": "Ekābhidhāneti kimatthaṁ?",
  "anya-e0805n5:85_1": "“So ca pacati, tvañca pacissasi, ahaṁ paciṁ” ettha bhinnakālattā “mayaṁ pacimhā”ti na bhavati.",
  "anya-e0805n5:86_0": "Gamu sappa gatimhi, pure viya dhātusaññāyaṁ dhātvantalopo.",
  "anya-e0805n5:87_0": "Kattari tyādyuppatti.",
  "anya-e0805n5:88_0": "442.Gamissanto ccho vā sabbāsu.",
  "anya-e0805n5:89_0": "Gamuiccetassa dhātussanto makāro ccho hoti vā sabbāsu vibhattīsu, sabbaggahaṇena mānanta ya kāritappaccayesu ca.",
  "anya-e0805n5:89_1": "Vavatthitavibhāsatthoyaṁ vāsaddo. Tenāyaṁ –",
  "anya-e0805n5:90_0": "Vidhiṁ niccañca vāsaddo, māna’ntesu tu kattari;",
  "anya-e0805n5:91_0": "Dīpetāniccamaññattha, parokkhāyamasantakaṁ.",
  "anya-e0805n5:92_0": "Appaccayaparanayanāni, so puriso gāmaṁ gacchati, te gacchanti, “kvaci dhātū”tiādinā garupubbarassato parassa paṭhamapurisabahuvacanassa re vā hoti, gacchare.",
  "anya-e0805n5:92_1": "Tvaṁ gacchasi, tumhe gacchatha.",
  "anya-e0805n5:92_2": "Ahaṁ gacchāmi, mayaṁ gacchāma.",
  "anya-e0805n5:93_0": "Cchādesābhāve “lopañcettamakāro”ti appaccayassa ekāro.",
  "anya-e0805n5:93_1": "Gameti, gamenti, saralopo.",
  "anya-e0805n5:93_2": "Gamesi, gametha.",
  "anya-e0805n5:93_3": "Gamemi, gamema.",
  "anya-e0805n5:94_0": "Attanopadepi so gāmaṁ gacchate, gacchante, gacchare. Gacchase, gacchavhe. Gacche, gacchāmhe.",
  "anya-e0805n5:95_0": "“Kuto nu tvaṁ āgacchasi, rājagahato āgacchāmī”tiādīsu pana paccuppannasamīpe vattamānavacanaṁ.",
  "anya-e0805n5:96_0": "“Vā”ti vattate.",
  "anya-e0805n5:97_0": "443.Gamissa ghammaṁ.",
  "anya-e0805n5:98_0": "Gamuiccetassa dhātussa sabbassa ghammādeso hoti vā. Ghammati, ghammanti iccādi.",
  "anya-e0805n5:99_0": "Bhāvakammesu pana –",
  "anya-e0805n5:100_0": "444.Attanopadāni bhāve ca kammani.",
  "anya-e0805n5:101_0": "Bhāve ca kammani ca kārake abhidheyye attanopadāni honti, casaddena kammakattaripi.",
  "anya-e0805n5:101_1": "Bhavanaṁ bhāvo, so ca kārakantarena asaṁsaṭṭho kevalo bhavanalavanādiko dhātvattho.",
  "anya-e0805n5:101_2": "Karīyatīti kammaṁ.",
  "anya-e0805n5:101_3": "Akammakāpi dhātavo sopasaggā sakammakāpi bhavanti, tasmā kammani anupubbā bhūdhātuto vattamānattanopadapaṭhamapurisekavacanaṁ te.",
  "anya-e0805n5:102_0": "“Dhātūhi ṇe ṇaya”iccādito “dhātūhī”ti vattamāne –",
  "anya-e0805n5:103_0": "445.Bhāvakammesu yo.",
  "anya-e0805n5:104_0": "Sabbadhātūhi paro bhāvakammesu yappaccayo hoti.",
  "anya-e0805n5:104_1": "Attanopadavisayevāyamissate, “aññesu cā”ti sutte anuvattitavāggahaṇena yappaccaye vuddhi na bhavati, anubhūyate sukhaṁ devadattena.",
  "anya-e0805n5:105_0": "Ākhyātena avuttattā, tatiyā hoti kattari;",
  "anya-e0805n5:106_0": "Kammassābhihitattā na, dutiyā paṭhamāvidha.",
  "anya-e0805n5:107_0": "Anubhūyante sampattiyo tayā.",
  "anya-e0805n5:107_1": "Anubhūyase tvaṁ devadattena, anubhūyavhe tumhe.",
  "anya-e0805n5:107_2": "Ahaṁ anubhūye tayā, mayaṁ anubhūyāmhe.",
  "anya-e0805n5:108_0": "“Kvaci dhātu”iccādito “kvacī”ti vattamāne –",
  "anya-e0805n5:109_0": "446.Attanopadāni parassapadattaṁ.",
  "anya-e0805n5:110_0": "Attanopadāni kvaci parassapadattamāpajjante, akattariyevetaṁ.",
  "anya-e0805n5:110_1": "Yakārassa dvittaṁ, anubhūyyati mayā sukhaṁ, anubhūyyate vā, anubhūyyanti.",
  "anya-e0805n5:110_2": "Anubhūyyasi, anubhūyyatha.",
  "anya-e0805n5:110_3": "Anubhūyyāmi, anubhūyyāma.",
  "anya-e0805n5:110_4": "Dvittābhāve –",
  "anya-e0805n5:110_5": "anubhūyati, anubhūyanti.",
  "anya-e0805n5:111_0": "Kvacīti kiṁ? Anubhūyate.",
  "anya-e0805n5:112_0": "Bhāve adabbavuttino bhāvassekattā ekavacanameva, tañca paṭhamapurisasseva, bhūyate devadattena, devadattena sampati bhavananti attho.",
  "anya-e0805n5:113_0": "Pacadhātuto kammani attanopade yappaccaye ca kate –",
  "anya-e0805n5:114_0": "Vipariṇāmena “yassā”ti vattamāne –",
  "anya-e0805n5:115_0": "447.Tassa cavaggayakāravakārattaṁ sadhātvantassa.",
  "anya-e0805n5:116_0": "Tassa bhāvakammavisayassa yappaccayassa cavaggayakāravakārattaṁ hoti dhātvantena saha yathāsambhavaṁ.",
  "anya-e0805n5:116_1": "Ettha ca “ivaṇṇāgamo vā”ti ito sīhagatiyā vāsaddo anuvattetabbo, so ca vavatthitavibhāsattho. Tena –",
  "anya-e0805n5:117_0": "Cavaggo ca ta vaggānaṁ, dhātvantānaṁ yavattanaṁ;",
  "anya-e0805n5:118_0": "Ravānañca sayappacca-yānaṁ hoti yathākkamanti.",
  "anya-e0805n5:119_0": "Dhātvantassa cavaggādittā cakāre kate “paradvebhāvo ṭhāne”ti cakārassa dvittaṁ.",
  "anya-e0805n5:119_1": "Paccate odano devadattena, “kvaci dhātū”tiādinā garupubbarassato parassa paṭhamapurisabahuvacanassa kvaci re hoti.",
  "anya-e0805n5:119_2": "Paccare, paccante.",
  "anya-e0805n5:119_3": "Paccase, paccavhe.",
  "anya-e0805n5:119_4": "Pacce, paccāmhe.",
  "anya-e0805n5:120_0": "Parassapadādese paccati, paccanti.",
  "anya-e0805n5:120_1": "Paccasi, paccatha.",
  "anya-e0805n5:120_2": "Paccāmi, paccāma.",
  "anya-e0805n5:120_3": "Tathā kammakattari paccate odano sayameva, paccante.",
  "anya-e0805n5:120_4": "Paccati, paccanti vā iccādi.",
  "anya-e0805n5:121_0": "Gamito kammani attanopade, yappaccaye ca kate –",
  "anya-e0805n5:122_0": "“Dhātūhi, tasmiṁ, ye”ti ca vattate.",
  "anya-e0805n5:123_0": "448.Ivaṇṇāgamo vā.",
  "anya-e0805n5:124_0": "Sabbehi dhātūhi tasmiṁ bhāvakammavisaye yappaccaye pare ivaṇṇāgamo hoti vāti īkārāgamo.",
  "anya-e0805n5:124_1": "Vavatthitavibhāsatthoyaṁ vāsaddo.",
  "anya-e0805n5:124_2": "Cchādeso, gacchīyate gāmo devadattena, gacchīyante.",
  "anya-e0805n5:124_3": "Gacchīyase, gacchīyavhe.",
  "anya-e0805n5:124_4": "Gacchīye, gacchīyāmhe.",
  "anya-e0805n5:125_0": "Cchādesābhāve –",
  "anya-e0805n5:126_0": "“Dhātūhi, yo, vā”ti ca vattate.",
  "anya-e0805n5:127_0": "449.Pubbarūpañca.",
  "anya-e0805n5:128_0": "Heṭṭhānuttehi parassevedaṁ, tena kaṭapavaggayakāralasanteheva dhātūhi paro yappaccayo pubbarūpamāpajjate vāti makārā parassa yakārassa makāro.",
  "anya-e0805n5:128_1": "Gammate, gamīyate, gammante, gamīyante.",
  "anya-e0805n5:128_2": "Gammase, gamīyase, gammavhe, gamīyavhe.",
  "anya-e0805n5:128_3": "Gamme, gamīye, gammāmhe, gamīyāmhe.",
  "anya-e0805n5:129_0": "Parassapadatte –",
  "anya-e0805n5:129_1": "gacchīyyati, gacchīyyanti.",
  "anya-e0805n5:129_2": "Gacchīyati, gacchīyanti vā.",
  "anya-e0805n5:129_3": "Gammati, gammanti.",
  "anya-e0805n5:129_4": "Gamīyati, gamīyanti.",
  "anya-e0805n5:129_5": "Ikārāgame gamiyyati, gamiyyanti.",
  "anya-e0805n5:129_6": "Tathā ghammīyati, ghammīyanti iccādi.",
  "anya-e0805n5:130_0": "Vattamānāvibhatti.",
  "anya-e0805n5:131_0": "450.Pañcamī tu antu, hi tha, mi ma, taṁ antaṁ, ssuvho, e āmase.",
  "anya-e0805n5:132_0": "Tvādayo dvādasa pañcamīsaññā honti.",
  "anya-e0805n5:133_0": "451.Āṇatyāsiṭṭhenuttakāle pañcamī.",
  "anya-e0805n5:134_0": "Āṇatyatthe ca āsīsatthe anuttakāle pañcamīvibhatti hoti.",
  "anya-e0805n5:135_0": "Satipi kālādhikāre puna kālaggahaṇena vidhinimantanājjhesanānumatipatthanāpattakālādīsu ca pañcamī.",
  "anya-e0805n5:135_1": "Āṇāpanamāṇatti, āsīsanamāsiṭṭho, so ca iṭṭhassa asampattassa atthassa patthanaṁ, tasmiṁ āṇatyāsiṭṭhe.",
  "anya-e0805n5:135_2": "Anu samīpe uttakālo anuttakālo, paccuppannakāloti attho, na uttakāloti vā anuttakālo, tasmiṁ anuttakāle, kālamanāmasitvā hotīti attho.",
  "anya-e0805n5:136_0": "Tattha āsīsanatthe bhūdhātuto pañcamīparassapadapaṭhamapurisekavacanaṁ tu, appaccayavuddhiavādesā.",
  "anya-e0805n5:136_1": "So sukhī bhavatu, te sukhitā bhavantu.",
  "anya-e0805n5:137_0": "Vipariṇāmena “akārato”ti vattate.",
  "anya-e0805n5:138_0": "452.Hilopaṁ vā.",
  "anya-e0805n5:139_0": "Akārato paro hivibhatti lopamāpajjate vā.",
  "anya-e0805n5:139_1": "Tvaṁ sukhī bhava, bhavāhi vā, himhi dīgho.",
  "anya-e0805n5:139_2": "Tumhe sukhitā bhavatha.",
  "anya-e0805n5:139_3": "Ahaṁ sukhī bhavāmi, mayaṁ sukhino bhavāma.",
  "anya-e0805n5:140_0": "Attanopade so sukhī bhavataṁ, te sukhitā bhavantaṁ.",
  "anya-e0805n5:140_1": "Tvaṁ sukhī bhavassu, tumhe sukhitā bhavavho.",
  "anya-e0805n5:140_2": "Ahaṁ sukhī bhave, mayaṁ sukhitā bhavāmase.",
  "anya-e0805n5:141_0": "Kammani anubhūyataṁ tayā, anubhūyantaṁ.",
  "anya-e0805n5:141_1": "Anubhūyassu, anubhūyavho.",
  "anya-e0805n5:141_2": "Anubhūye, anubhūyāmase.",
  "anya-e0805n5:141_3": "Parassapadatte anubhūyyatu, anubhūyyantu.",
  "anya-e0805n5:141_4": "Anubhūyatu, anubhūyantu vā, anubhūyyāhi iccādi.",
  "anya-e0805n5:141_5": "Bhāve bhūyataṁ.",
  "anya-e0805n5:142_0": "Āṇattiyaṁ kattari devadatto dāni odanaṁ pacatu, pacantu.",
  "anya-e0805n5:142_1": "Paca, pacāhi, pacatha.",
  "anya-e0805n5:142_2": "Pacāmi, pacāma.",
  "anya-e0805n5:142_3": "Pacataṁ, pacantaṁ.",
  "anya-e0805n5:142_4": "Pacassu, pacavho.",
  "anya-e0805n5:142_5": "Pace, pacāmase.",
  "anya-e0805n5:143_0": "Kammani yappaccayacavaggādi, paccataṁ odano devadattena, paccantaṁ.",
  "anya-e0805n5:143_1": "Paccassu, paccavho.",
  "anya-e0805n5:143_2": "Pacce, paccāmase.",
  "anya-e0805n5:143_3": "Parassapadatte paccatu, paccantu.",
  "anya-e0805n5:143_4": "Pacca, paccāhi, paccatha.",
  "anya-e0805n5:143_5": "Paccāmi, paccāma.",
  "anya-e0805n5:144_0": "Tathā so gāmaṁ gacchatu, gacchantu.",
  "anya-e0805n5:144_1": "Gaccha, gacchāhi, gacchatha.",
  "anya-e0805n5:144_2": "Gacchāmi, gacchāma.",
  "anya-e0805n5:144_3": "Gametu, gamentu.",
  "anya-e0805n5:144_4": "Gama, gamāhi, gametha.",
  "anya-e0805n5:144_5": "Gamemi, gamema.",
  "anya-e0805n5:144_6": "Gacchataṁ, gacchantaṁ.",
  "anya-e0805n5:144_7": "Gacchassu, gacchavho.",
  "anya-e0805n5:144_8": "Gacche, gacchāmase.",
  "anya-e0805n5:144_9": "Ghammādese ghammatu, ghammantu iccādi.",
  "anya-e0805n5:145_0": "Kammani gacchīyataṁ, gacchīyatu, gamīyataṁ, gamīyatu, gammataṁ, gammatu iccādi.",
  "anya-e0805n5:146_0": "Vidhimhi idha pabbato hotu, ayaṁ pāsādo suvaṇṇamayo hotūtiādi.",
  "anya-e0805n5:147_0": "Nimantane adhivāsetu me bhante bhagavā bhojanaṁ, idha nisīdatu bhavaṁ.",
  "anya-e0805n5:148_0": "Ajjhesane desetu bhante bhagavā dhammaṁ.",
  "anya-e0805n5:149_0": "Anumatiyaṁ pucchatu bhavaṁ pañhaṁ, pavisatu bhavaṁ, ettha nisīdatu.",
  "anya-e0805n5:150_0": "Patthanā yācanā, dadāhi me gāmavarāni pañca, ekaṁ me nayanaṁ dehi.",
  "anya-e0805n5:151_0": "Pattakāle sampatto te kālo kaṭakaraṇe, kaṭaṁ karotu bhavaṁ iccādi.",
  "anya-e0805n5:152_0": "Pañcamīvibhatti.",
  "anya-e0805n5:153_0": "453.Sattamī eyya eyyuṁ, eyyāsi eyyātha, eyyāmieyyāma, etha eraṁ, etho eyyāvho, eyyaṁeyyāmhe.",
  "anya-e0805n5:154_0": "Eyyādayo dvādasa sattamīsaññā honti.",
  "anya-e0805n5:155_0": "“Anuttakāle”ti vattate.",
  "anya-e0805n5:156_0": "454.Anumatiparikappatthesusattamī.",
  "anya-e0805n5:157_0": "Anumatyatthe ca parikappatthe ca anuttakāle sattamīvibhatti hoti.",
  "anya-e0805n5:158_0": "Atthaggahaṇena vidhinimantanādīsu ca sattamī.",
  "anya-e0805n5:158_1": "Kattumicchato parassa anujānanaṁ anumati, parikappanaṁ parikappo, “yadi nāma bhaveyyā”ti sallakkhaṇaṁ nirūpanaṁ, hetukriyāya sambhave phalakriyāya sambhavaparikappo ca.",
  "anya-e0805n5:159_0": "Tattha parikappe sattamīparassapadapaṭhamapurisekavacanaṁ eyya, appaccayavuddhādi purimasamaṁ, “kvaci dhātu vibhattī”tiādinā eyya eyyāsi eyyāmi eyyaṁiccetesaṁ vikappena ekārādeso.",
  "anya-e0805n5:159_1": "So dāni kiṁ nu kho bhave, yadi so paṭhamavaye pabbajeyya, arahā bhaveyya, sace saṅkhārā niccā bhaveyyuṁ, na nirujjheyyuṁ.",
  "anya-e0805n5:159_2": "Yadi tvaṁ bhaveyyāsi, tumhe bhaveyyātha.",
  "anya-e0805n5:159_3": "Kathamahaṁ devo bhaveyyāmi, kiṁ nu kho mayaṁ bhaveyyāma.",
  "anya-e0805n5:159_4": "Tathā bhavetha, bhaveraṁ.",
  "anya-e0805n5:159_5": "Bhavetho, bhaveyyāvho.",
  "anya-e0805n5:160_0": "Patthane tu ahaṁ sukhī bhave, buddho bhaveyyaṁ, bhaveyyāmhe.",
  "anya-e0805n5:161_0": "Kammani sukhaṁ tayā anubhūyetha, anubhūyeraṁ.",
  "anya-e0805n5:161_1": "Anubhūyetho, anubhūyeyyāvho.",
  "anya-e0805n5:161_2": "Anubhūye, anubhūyeyyaṁ, anubhūyeyyāmhe.",
  "anya-e0805n5:161_3": "Parassapadatte anubhūyeyya, anubhūyeyyuṁ.",
  "anya-e0805n5:161_4": "Anubhūyeyyāsi iccādi.",
  "anya-e0805n5:161_5": "Bhāve bhūyetha.",
  "anya-e0805n5:162_0": "Vidhimhi so odanaṁ pace, paceyya, paceyyuṁ.",
  "anya-e0805n5:162_1": "Tvaṁ pace, paceyyāsi, tumhe paceyyātha.",
  "anya-e0805n5:162_2": "Ahaṁ pace, paceyyāmi, mayaṁ paceyyāma.",
  "anya-e0805n5:162_3": "Pacetha, paceraṁ.",
  "anya-e0805n5:162_4": "Pacetho, paceyyāvho.",
  "anya-e0805n5:162_5": "Pace, paceyyaṁ, paceyyāmhe.",
  "anya-e0805n5:163_0": "Kammani paccetha, pacceraṁ.",
  "anya-e0805n5:163_1": "Paccetho, pacceyyāvho.",
  "anya-e0805n5:163_2": "Pacce, pacceyyaṁ, pacceyyāmhe.",
  "anya-e0805n5:163_3": "Parassapadatte pacce, pacceyya, pacceyyuṁ.",
  "anya-e0805n5:163_4": "Pacceyyāsi iccādi.",
  "anya-e0805n5:164_0": "Anumatiyaṁ so gāmaṁ gacche, gaccheyya, “kvaci dhātū”tiādinā eyyussa uṁ vā, gacchuṁ, gaccheyyuṁ.",
  "anya-e0805n5:164_1": "Tvaṁ gacche, gaccheyyāsi, gaccheyyātha.",
  "anya-e0805n5:164_2": "Gacche, gaccheyyāmi, gaccheyyāma.",
  "anya-e0805n5:164_3": "Game, gameyya, gamuṁ, gameyyuṁ.",
  "anya-e0805n5:164_4": "Game, gameyyāsi, gameyyātha.",
  "anya-e0805n5:164_5": "Game, gameyyāmi, gameyyāma.",
  "anya-e0805n5:164_6": "Gacchetha, gaccheraṁ.",
  "anya-e0805n5:164_7": "Gacchetho, gaccheyyāvho.",
  "anya-e0805n5:164_8": "Gacche, gaccheyyaṁ, gaccheyyāmhe.",
  "anya-e0805n5:164_9": "Gametha, gameraṁ iccādi.",
  "anya-e0805n5:165_0": "Kammani gacchīyetha, gamīyetha, gacchīyeraṁ, gamīyeraṁ iccādi.",
  "anya-e0805n5:165_1": "Parassapadatte gacchīyeyya, gamīyeyya, gammeyya, gammeyyuṁ iccādi.",
  "anya-e0805n5:165_2": "Tathā ghamme, ghammeyya, ghammeyyuṁ iccādi.",
  "anya-e0805n5:166_0": "Sattamīvibhatti.",
  "anya-e0805n5:167_0": "Paccuppannāṇattiparikappakālikavibhattinayo.",
  "anya-e0805n5:168_0": "455.Hiyyattanī āū, ottha, aṁmhā, tthatthuṁ, sevhaṁ, iṁmhase.",
  "anya-e0805n5:169_0": "Āādayo dvādasa hiyyattanīsaññā honti.",
  "anya-e0805n5:170_0": "“Appaccakkhe, atīte”ti ca vattate.",
  "anya-e0805n5:171_0": "456.Hiyyopabhuti paccakkhe hiyyattanī.",
  "anya-e0805n5:172_0": "Hiyyopabhuti atīte kāle paccakkhe vā appaccakkhe vā hiyyattanīvibhatti hotīti hiyyattanīparassapadapaṭhamapurisekavacanaṁ ā.",
  "anya-e0805n5:173_0": "“Kvaci dhātu”iccādito “kvaci, dhātūna”nti ca vattate.",
  "anya-e0805n5:174_0": "457.Akārāgamohiyyattanī ajjatanīkālātipattīsu.",
  "anya-e0805n5:175_0": "Kvaci dhātūnamādimhi akārāgamo hoti hiyyattanīajjatanīkālātipattiiccetāsu tīsu vibhattīsu.",
  "anya-e0805n5:175_1": "Kathamayamakārāgamo dhātvādimhīti ce?",
  "anya-e0805n5:176_0": "Satissarepi dhātvante, punakārāgamassidha;",
  "anya-e0805n5:177_0": "Niratthattā payogānu rodhā dhātvādito ayaṁ.",
  "anya-e0805n5:178_0": "Appaccayavuddhiavādesasaralopādi vuttanayameva.",
  "anya-e0805n5:179_0": "Abhavā, abhavū.",
  "anya-e0805n5:179_1": "Abhavo, “kvaci dhātū”tiādinā okārassa aādeso vā, abhava, abhavattha.",
  "anya-e0805n5:179_2": "Abhavaṁ, abhavamhā.",
  "anya-e0805n5:179_3": "Abhavattha, abhavatthuṁ.",
  "anya-e0805n5:179_4": "Abhavase, abhavavhaṁ.",
  "anya-e0805n5:179_5": "Abhaviṁ, abhavamhase.",
  "anya-e0805n5:180_0": "Kammani yappaccayo, tayā sukhamanvabhūyattha, akārāgamābhāve anubhūyattha, “kvaci dhātū”tiādinā tthassa thādeso, anvabhūyatha, anubhūyatha, anvabhūyatthuṁ, anubhūyatthuṁ.",
  "anya-e0805n5:180_1": "Anvabhūyase, anubhūyase, anvabhūyavhaṁ, anubhūyavhaṁ.",
  "anya-e0805n5:180_2": "Anvabhūyiṁ, anubhūyiṁ, anvabhūyamhase, anubhūyamhase.",
  "anya-e0805n5:180_3": "Parassapadatte anvabhūyā, anubhūyā iccādi.",
  "anya-e0805n5:180_4": "Bhāve anvabhūyattha.",
  "anya-e0805n5:181_0": "Tathā so odanaṁ apacā, pacā, apacū, pacū.",
  "anya-e0805n5:181_1": "Apaco, paco, apacattha, pacattha.",
  "anya-e0805n5:181_2": "Apacaṁ, pacaṁ, apacamhā, pacamhā.",
  "anya-e0805n5:181_3": "Apacattha, pacattha, apacatthu, pacatthuṁ.",
  "anya-e0805n5:181_4": "Apacase, pacase, apacavhaṁ, pacavhaṁ.",
  "anya-e0805n5:181_5": "Apaciṁ, paciṁ, apacamhase, pacamhase.",
  "anya-e0805n5:182_0": "Kammani apaccatha, apaccattha, apaccatthuṁ.",
  "anya-e0805n5:182_1": "Apaccase, apaccavhaṁ.",
  "anya-e0805n5:182_2": "Apacciṁ, apaccamhase.",
  "anya-e0805n5:182_3": "Apaccā, apaccū iccādi.",
  "anya-e0805n5:183_0": "Tathā agacchā, agacchū.",
  "anya-e0805n5:183_1": "Agaccho, agaccha, agacchattha.",
  "anya-e0805n5:183_2": "Agacchaṁ, agacchamhā.",
  "anya-e0805n5:183_3": "Agacchattha, agacchatthuṁ.",
  "anya-e0805n5:183_4": "Agacchase, agacchavhaṁ.",
  "anya-e0805n5:183_5": "Agacchiṁ, agacchamhase.",
  "anya-e0805n5:183_6": "Agamā, agamū.",
  "anya-e0805n5:183_7": "Agamo, agama, agamattha.",
  "anya-e0805n5:183_8": "Agamaṁ, agamamhā.",
  "anya-e0805n5:183_9": "Agamattha, agamatthuṁ.",
  "anya-e0805n5:183_10": "Agamase, agamavhaṁ.",
  "anya-e0805n5:183_11": "Agamiṁ, agamamhase.",
  "anya-e0805n5:184_0": "Kammani agacchīyattha, gacchīyattha, agamīyattha, gamīyattha, agacchīyatthuṁ, gacchīyatthuṁ, agamīyatthuṁ, gamīyatthuṁ iccādi.",
  "anya-e0805n5:184_1": "Tathā aghammā, aghammū iccādi.",
  "anya-e0805n5:185_0": "Hiyyattanīvibhatti.",
  "anya-e0805n5:186_0": "458.Hiyyattanī sattamī pañcamī vattamānā sabbadhātukaṁ.",
  "anya-e0805n5:187_0": "Hiyyattanādayo catasso vibhattiyo sabbadhātukasaññā hontīti hiyyattanādīnaṁ sabbadhātukasaññattā “ikārāgamo asabbadhātukamhī”ti vutto ikārāgamo na bhavati.",
  "anya-e0805n5:188_0": "Sabbadhātukaṁ.",
  "anya-e0805n5:189_0": "459.Parokkhā a u, e ttha, aṁ mha, ttha re, tho vho, iṁmhe.",
  "anya-e0805n5:190_0": "Aādayo dvādasa parokkhāsaññā honti.",
  "anya-e0805n5:190_1": "Akkhānaṁ indriyānaṁ paraṁ parokkhā, taddīpakattā ayaṁ vibhatti parokkhāti vuccati.",
  "anya-e0805n5:191_0": "460.Apaccakkheparokkhātīte.",
  "anya-e0805n5:192_0": "Apaccakkhe vattuno indriyāvisayabhūte atīte kāle parokkhāvibhatti hoti.",
  "anya-e0805n5:192_1": "Atikkamma itoti atīto, hutvā atikkantoti attho.",
  "anya-e0805n5:193_0": "Heṭṭhā vuttanayena parokkhāparassapadapaṭhamapurisekavacanaṁ a. “Bhū a”itīdha –",
  "anya-e0805n5:194_0": "Vipariṇāmena “dhātūna”nti vattate.",
  "anya-e0805n5:195_0": "461.Kvacādivaṇṇānamekassarānaṁ dvebhāvo.",
  "anya-e0805n5:196_0": "Dhātūnamādibhūtānaṁ vaṇṇānamekassarānaṁ kvaci dvebhāvo hoti.",
  "anya-e0805n5:196_1": "Vavatthitavibhāsatthoyaṁ kvacisaddo, tena –",
  "anya-e0805n5:197_0": "Kha cha sesu parokkhāyaṁ, dvebhāvo sabbadhātunaṁ;",
  "anya-e0805n5:198_0": "Appaccaye juhotyādi-ssapi kiccādike kvaci.",
  "anya-e0805n5:199_0": "“Bhū bhū a”itīdha –",
  "anya-e0805n5:200_0": "462.Pubbobbhāso.",
  "anya-e0805n5:201_0": "Dvebhūtassa dhātussa yo pubbo avayavo, so abbhāsasañño hotīti abbhāsasaññā.",
  "anya-e0805n5:202_0": "Abbhāsaggahaṇamanuvattate.",
  "anya-e0805n5:203_0": "463.Antassivaṇṇākāro vā.",
  "anya-e0805n5:204_0": "Abbhāsassa antassa ivaṇṇo hoti vā, akāro ca. Vavatthitavibhāsatthoyaṁ vāsaddo. Tena –",
  "anya-e0805n5:205_0": "Kha cha sesu avaṇṇassa,",
  "anya-e0805n5:206_0": "Ikāro sagupussa ī;",
  "anya-e0805n5:207_0": "Vāssa bhūssa parokkhāyaṁ,",
  "anya-e0805n5:208_0": "Akāro nāparassimeti.",
  "anya-e0805n5:209_0": "Ūkārassa akāro.",
  "anya-e0805n5:210_0": "464.Dutiyacatutthānaṁ paṭhamatatiyā.",
  "anya-e0805n5:211_0": "Abbhāsagatānaṁ dutiyacatutthānaṁ vaggabyañjanānaṁ yathākkamaṁ paṭhamatatiyā hontīti bhakārassa bakāro.",
  "anya-e0805n5:212_0": "465.Brūbhūnamāhabhūvā parokkhāyaṁ.",
  "anya-e0805n5:213_0": "Brūbhūiccetesaṁ dhātūnaṁ āhabhūvaiccete ādesā honti parokkhāvibhattiyanti bhūsaddassa bhūvaādeso, “saralopo mādesappaccayādimhī”tiādinā saralopādi, so kira rājā babhūva, te kira babhūvu.",
  "anya-e0805n5:213_1": "Tvaṁ kira babhūve.",
  "anya-e0805n5:214_0": "“Dhātūhī”ti vattate, sīhagatiyā kvaciggahaṇañca.",
  "anya-e0805n5:215_0": "466.Ikārāgamo asabbadhātukamhi.",
  "anya-e0805n5:216_0": "Sabbasmiṁ asabbadhātukamhi pare kvaci dhātūhi paro ikārāgamo hoti.",
  "anya-e0805n5:217_0": "Asabbadhātuke byañja-nādimhe vāyamāgamo;",
  "anya-e0805n5:218_0": "Kvacādhikārato byañja-nādopi kvaci no siyā.",
  "anya-e0805n5:219_0": "Ettha ca “na sabbadhātukaṁ asabbadhātuka”miti katvā “hiyyattanī sattamī pañcamī vattamānā sabbadhātuka”nti hiyyattanīādīnaṁ sabbadhātukasaññāya vuttattā tadaññā catasso vibhattiyo asabbadhātukanti vuccati.",
  "anya-e0805n5:220_0": "Tumhe kira babhūvittha.",
  "anya-e0805n5:220_1": "Ahaṁ kira babhūvaṁ, mayaṁ kira babhūvimha.",
  "anya-e0805n5:220_2": "Attanopade so babhūvittha, babhūvire.",
  "anya-e0805n5:220_3": "Babhūvittho, babhūvivho.",
  "anya-e0805n5:220_4": "Babhūviṁ, babhūvimhe.",
  "anya-e0805n5:221_0": "Kammani attanopade īkārāgamayappaccayikārāgamā, anubabhūvīyittha, yappaccayassa asabbadhātukamhi “kvaci dhātū”tiādinā lope kate ivaṇṇāgamo na bhavati, tayā kira anubabhūvittha, anubabhūvire iccādi.",
  "anya-e0805n5:221_1": "Bhāve babhūvīyittha, babhūvittha vā.",
  "anya-e0805n5:222_0": "Tathā papaca, papacū.",
  "anya-e0805n5:222_1": "Papace, papacittha.",
  "anya-e0805n5:222_2": "Papacaṁ, papacimha.",
  "anya-e0805n5:222_3": "Papacittha, papacire.",
  "anya-e0805n5:222_4": "Papacittho, papacivho.",
  "anya-e0805n5:222_5": "Papaciṁ, papacimhe.",
  "anya-e0805n5:223_0": "Kammani papaccittha, papaccire iccādi. Tathā apacca, apaccū iccādi.",
  "anya-e0805n5:224_0": "Gamimhi “kvacādivaṇṇāna”ntiādinā dvebhāvo, “pubbobbhāso”ti abbhāsasaññā.",
  "anya-e0805n5:225_0": "“Abbhāse”ti vattate.",
  "anya-e0805n5:226_0": "467.Kavaggassa cavaggo.",
  "anya-e0805n5:227_0": "Abbhāse vattamānassa kavaggassa cavaggo hotīti vakārassa jakāro, “kvaci dhātū”tiādinā anabbhāsassa paṭhamapurisekavacanamhi dīgho.",
  "anya-e0805n5:227_1": "So gāmaṁ jagāma kira, jagama vā, jagamu.",
  "anya-e0805n5:227_2": "Jagame, jagamittha.",
  "anya-e0805n5:227_3": "Jagamaṁ, jagamimha.",
  "anya-e0805n5:227_4": "Jagamittha, jagamire.",
  "anya-e0805n5:227_5": "Jagamittho, jagamivho.",
  "anya-e0805n5:227_6": "Jagamiṁ, jagamimhe.",
  "anya-e0805n5:228_0": "Kammani jagamīyittha, jagamittha vā iccādi.",
  "anya-e0805n5:229_0": "Parokkhāvibhatti.",
  "anya-e0805n5:230_0": "468.Ajjatanī ī uṁ, o ttha, iṁ mhā, ā ū, se vhaṁ, amhe.",
  "anya-e0805n5:231_0": "Īādayo dvādasa ajjatanīsaññā honti.",
  "anya-e0805n5:231_1": "Ajja bhavo ajjatano, taddīpakattā ayaṁ vibhatti ajjatanīti vuccati.",
  "anya-e0805n5:232_0": "“Apaccakkhe, atīte, paccakkhe”ti ca vattate.",
  "anya-e0805n5:233_0": "469.Samīpejjatanī.",
  "anya-e0805n5:234_0": "Samīpe samīpato paṭṭhāya ajjappabhuti atīte kāle paccakkhe ca apaccakkhe ca ajjatanīvibhatti hotīti ajjatanīparassapadapaṭhamapurisekavacanaṁ ī.",
  "anya-e0805n5:235_0": "Pure viya akārāgamo, vuddhādi ca, “kvaci dhātuvibhattī”tiādinā īmhādivibhattīnaṁ kvaci rassattaṁ, oāavacanānaṁ itthaamādesā ca, saralopādi, so abhavi, abhavī vā, akārāgamābhāve bhavi.",
  "anya-e0805n5:236_0": "Maṇḍūkagatiyā “vā”ti vattate.",
  "anya-e0805n5:237_0": "470.Sabbato uṁ iṁ su.",
  "anya-e0805n5:238_0": "Sabbehi dhātūhi uṁvibhattissa iṁsvādeso hoti vā.",
  "anya-e0805n5:239_0": "Te abhaviṁsu, bhaviṁsu vā, abhavuṁ, bhavuṁ vā.",
  "anya-e0805n5:239_1": "Tvaṁ abhavi, bhavi vā, abhavo, bhavo vā, tumhe abhavittha, bhavittha vā, ikārāgamo.",
  "anya-e0805n5:239_2": "Ahaṁ abhaviṁ, bhaviṁ vā, mayaṁ abhavimha, bhavimha vā, abhavimhā, bhavimhā vā.",
  "anya-e0805n5:239_3": "So abhavittha, bhavittha vā, abhavā, bhavā vā, abhavū, bhavū vā.",
  "anya-e0805n5:239_4": "Abhavise, bhavise vā, abhavivhaṁ, bhavivhaṁ vā.",
  "anya-e0805n5:239_5": "Abhavaṁ, bhavaṁ vā, abhava, bhava vā, abhavimhe, bhavimhe vā.",
  "anya-e0805n5:240_0": "Kammani yappaccayalope vuddhiavādesādi, sukhaṁ tayā anubhavittha, anvabhūyittha, anubhūyittha vā iccādi.",
  "anya-e0805n5:240_1": "Parassapadatte tayā anvabhūyi, anubhūyi, anvabhūyī, anubhūyī vā, anvabhūyiṁsu, anubhūyiṁsu, anvabhūyuṁ, anubhūyuṁ.",
  "anya-e0805n5:240_2": "Tvaṁ anvabhūyi, anubhūyi, tumhe anvabhūyittha, anubhūyittha.",
  "anya-e0805n5:240_3": "Ahaṁ anvabhūyiṁ, anubhūyiṁ, mayaṁ anvabhūyimha, anubhūyimha, anvabhūyimhā, anubhūyimhā vā.",
  "anya-e0805n5:240_4": "Bhāve abhavittha, abhūyittha tayā.",
  "anya-e0805n5:241_0": "So apaci, paci, apacī, pacī vā, te apaciṁsu, paciṁsu, apacuṁ, pacuṁ.",
  "anya-e0805n5:241_1": "Tvaṁ apaci, paci, apaco, paco vā, tumhe apacittha, pacittha.",
  "anya-e0805n5:241_2": "Ahaṁ apaciṁ, paciṁ, mayaṁ apacimha, pacimha, apacimhā, pacimhā vā.",
  "anya-e0805n5:241_3": "So apacittha, pacittha, apacā, pacā vā, apacū, pacū.",
  "anya-e0805n5:241_4": "Apacise, apacivhaṁ.",
  "anya-e0805n5:241_5": "Apacaṁ, pacaṁ, apaca, paca vā, apacimhe, pacimhe.",
  "anya-e0805n5:242_0": "Kammani apaccittha, paccittha iccādi.",
  "anya-e0805n5:242_1": "Parassapadatte apacci, pacci, apaccī, paccī vā, apacciṁsu, pacciṁsu, apaccuṁ, paccuṁ.",
  "anya-e0805n5:242_2": "Apacci, pacci, apacco, pacco vā, apaccittha, paccittha.",
  "anya-e0805n5:242_3": "Apacciṁ, pacciṁ, apaccimha, paccimha, apaccimhā, paccimhā vā.",
  "anya-e0805n5:243_0": "So gāmaṁ agacchī, gacchī, agacchi, gacchi vā, te agacchiṁsu, gacchiṁsu, agacchuṁ, gacchuṁ.",
  "anya-e0805n5:243_1": "Tvaṁ agacchi, gacchi, agaccho, gaccho vā, tumhe agacchittha, gacchittha.",
  "anya-e0805n5:243_2": "Ahaṁ agacchiṁ, gacchiṁ, mayaṁ agacchimha, gacchimha, agacchimhā, gacchimhā vā.",
  "anya-e0805n5:244_0": "“Kvaci dhātū”tiādinā ajjatanimhi gamissa cchassa kvaci ñchādeso, agañchi, gañchi, agañchī, gañchī vā, te agañchiṁsu, gañchiṁsu, agañchuṁ, gañchuṁ.",
  "anya-e0805n5:244_1": "Tvaṁ agañchi, gañchi, agañcho, gañcho vā, tumhe agañchittha, gañchittha.",
  "anya-e0805n5:244_2": "Ahaṁ agañchiṁ, gañchiṁ, mayaṁ agañchimha, gañchimha, agañchimhā, gañchimhā vā.",
  "anya-e0805n5:245_0": "Cchādesābhāve so agami, gami, agamī, gamī vā, “karassa kāsattamajjatanimhī”ti ettha bhāvaniddesena, “sattamajjatanimhī”ti yogavibhāgena vā sāgame “kvaci dhātū”tiādinā byañjanato ākārāgamo, agamāsi, uṁvacanassa kvaci aṁsvādeso, ucāgamo tthamhesu kvaci, agamiṁsu, gamiṁsu, agamaṁsu, gamaṁsu, agamuṁ, gamuṁ, tvaṁ agami, gami, agamo, gamo vā, agamittha, gamittha, agamuttha, gamuttha.",
  "anya-e0805n5:245_1": "Ahaṁ agamiṁ, gamiṁ, agamimha, gamimha, agamumha, gamumha, agamimhā, gamimhā vā.",
  "anya-e0805n5:246_0": "“Kvaci dhātū”tiādinā gamissa ajjatanimhi gādeso ca, so ajjhagā, paralopo, te ajjhaguṁ.",
  "anya-e0805n5:246_1": "Tvaṁ ajjhago, tumhe ajjhaguttha.",
  "anya-e0805n5:246_2": "Ahaṁ ajjhagiṁ, mayaṁ ajjhagumha.",
  "anya-e0805n5:247_0": "Attanopade so agacchittha, gacchittha, agañchittha, gañchittha iccādi.",
  "anya-e0805n5:247_1": "Cchādesābhāve so agamittha, gamittha, agamā, gamā, te agamū, gamū, ajjhagū, agū.",
  "anya-e0805n5:247_2": "Tvaṁ agamise, gamise, agamivhaṁ, gamivhaṁ.",
  "anya-e0805n5:247_3": "Ahaṁ agamaṁ, gamaṁ, agama, gama, ajjhagaṁ vā, agamimhe, gamimhe.",
  "anya-e0805n5:248_0": "Kamme gāmo agacchīyittha tena, gacchīyittha, agañchiyittha, gañchiyittha, agamīyittha, gamīyittha, agamittha, gamittha iccādi.",
  "anya-e0805n5:248_1": "Parassapadatte agacchīyi, gacchīyi vā, agamīyi, gamīyi vā, agacchīyuṁ, agamīyuṁ vā.",
  "anya-e0805n5:248_2": "Tathā aghammīyi, aghammīyiṁsu iccādi.",
  "anya-e0805n5:249_0": "“Hiyyattanī, ajjatanī”ti ca vattate.",
  "anya-e0805n5:250_0": "471.Māyoge sabbakāle ca.",
  "anya-e0805n5:251_0": "Yadāmāyogo, tadā hiyyattanajjatanīvibhattiyo sabbakālepi honti, casaddena pañcamī ca.",
  "anya-e0805n5:251_1": "Mā bhavati, mā bhavā, mā bhavissatīti vā atthe hiyyattanajjatanīpañcamī vibhattiyo, sesaṁ neyyaṁ, so mā bhavā, mā bhavī, mā te bhavantvantarāyā.",
  "anya-e0805n5:251_2": "Mā pacā, mā pacī, mā pacatu.",
  "anya-e0805n5:251_3": "Mā gacchā, mā gacchī, mā gacchatu.",
  "anya-e0805n5:251_4": "Mā kañci pāpamāgamā, mā agami, mā gamā, mā gamī, mā gametu.",
  "anya-e0805n5:251_5": "Tvaṁ mā gaccho, mā gacchi, mā gacchāhi iccādi.",
  "anya-e0805n5:252_0": "Atītakālikavibhatti.",
  "anya-e0805n5:253_0": "472.Bhavissantī ssati ssanti, ssasi ssatha, ssāmissāma, ssate ssante, ssase ssavhe, ssaṁssāmhe.",
  "anya-e0805n5:254_0": "Ssatyādīnaṁ dvādasannaṁ vacanānaṁ bhavissantīsaññā hoti.",
  "anya-e0805n5:254_1": "Bhavissatīti bhavissanto, taṁkāladīpakattā ayaṁ vibhatti bhavissantīti vuccati.",
  "anya-e0805n5:255_0": "473.Anāgate bhavissantī.",
  "anya-e0805n5:256_0": "Anāgate kāle bhavissantīvibhatti hoti.",
  "anya-e0805n5:257_0": "Atītepi bhavissantī, taṁkālavacanicchayā;",
  "anya-e0805n5:258_0": "“Anekajātisaṁsāraṁ, sandhāvissa”ntiādisu.",
  "anya-e0805n5:259_0": "Na āgato anāgato, paccayasāmaggiyaṁ sati āyatiṁ uppajjanārahoti attho, ikārāgamo, vuddhiavādesā, saralopādi ca.",
  "anya-e0805n5:260_0": "Bhavissati, bhavissanti.",
  "anya-e0805n5:260_1": "Bhavissasi, bhavissatha.",
  "anya-e0805n5:260_2": "Bhavissāmi, bhavissāma.",
  "anya-e0805n5:260_3": "Bhavissate, bhavissante.",
  "anya-e0805n5:260_4": "Bhavissase, bhavissavhe.",
  "anya-e0805n5:260_5": "Bhavissaṁ, bhavissāmhe.",
  "anya-e0805n5:261_0": "Kamme yappaccayalopo, sukhaṁ tayā anubhavissate, anubhavissante.",
  "anya-e0805n5:261_1": "Anubhavissase, anubhavissavhe.",
  "anya-e0805n5:261_2": "Anubhavissaṁ, anubhavissāmhe.",
  "anya-e0805n5:261_3": "Parassapadatte anubhavissati devadattena, anubhavissanti iccādi.",
  "anya-e0805n5:261_4": "Bhāve bhavissate tena, yappaccayalopābhāve anubhūyissate, anubhūyissante iccādi.",
  "anya-e0805n5:261_5": "Bhāve bhūyissate.",
  "anya-e0805n5:262_0": "Tathā pacissati, pacissanti.",
  "anya-e0805n5:262_1": "Pacissasi, pacissatha.",
  "anya-e0805n5:262_2": "Pacissāmi, pacissāma.",
  "anya-e0805n5:262_3": "Pacissate, pacissante.",
  "anya-e0805n5:262_4": "Pacissase, pacissavhe.",
  "anya-e0805n5:262_5": "Pacissaṁ, pacissāmhe.",
  "anya-e0805n5:263_0": "Kamme paccissate odano devadattena, paccissante iccādi.",
  "anya-e0805n5:263_1": "Parassapadatte paccissati, paccissanti.",
  "anya-e0805n5:263_2": "Paccissasi, paccissatha.",
  "anya-e0805n5:263_3": "Paccissāmi, paccissāma.",
  "anya-e0805n5:264_0": "Gacchissati, gacchissanti.",
  "anya-e0805n5:264_1": "Gacchissasi, gacchissatha.",
  "anya-e0805n5:264_2": "Gacchissāmi, gacchissāma.",
  "anya-e0805n5:264_3": "Gacchissate, gacchissante.",
  "anya-e0805n5:264_4": "Gacchissase, gacchissavhe.",
  "anya-e0805n5:264_5": "Gacchissaṁ, gacchissāmhe.",
  "anya-e0805n5:264_6": "So saggaṁ gamissati, gamissanti.",
  "anya-e0805n5:264_7": "Gamissasi, gamissatha.",
  "anya-e0805n5:264_8": "Gamissāmi, gamissāma iccādi.",
  "anya-e0805n5:265_0": "Kamme gacchīyissate, gacchīyissante.",
  "anya-e0805n5:265_1": "Gacchīyissati, gacchīyissanti vā, gamīyissate, gamīyissante.",
  "anya-e0805n5:265_2": "Gamīyissati, gamīyissanti vā iccādi.",
  "anya-e0805n5:265_3": "Yappaccayalope gamissate, gamissante.",
  "anya-e0805n5:265_4": "Gamissati, gamissanti vā.",
  "anya-e0805n5:265_5": "Tathā ghammissati, ghammissanti iccādi.",
  "anya-e0805n5:266_0": "Bhavissantīvibhatti.",
  "anya-e0805n5:267_0": "484.Kālātipatti ssā ssaṁsu, sse ssatha, ssaṁssāmhā, ssatha ssisu, ssase ssavhe, ssiṁssāmhase.",
  "anya-e0805n5:268_0": "Ssādīnaṁ dvādasannaṁ kālātipattisaññā hoti.",
  "anya-e0805n5:268_1": "Kālassa atipatanaṁ kālātipatti, sā pana viruddhapaccayūpanipātato, kāraṇavekallato vā kriyāya anabhinibbatti, taddīpakattā ayaṁ vibhatti kālātipattīti vuccati.",
  "anya-e0805n5:269_0": "475.Kriyātipannetīte kālātipatti.",
  "anya-e0805n5:270_0": "Kriyātipannamatte atīte kāle kālātipattivibhatti hoti.",
  "anya-e0805n5:270_1": "Kriyāya atipatanaṁ kriyātipannaṁ, taṁ pana sādhakasattivirahena kriyāya accantānuppatti.",
  "anya-e0805n5:270_2": "Ettha ca kiñcāpi na kriyā atītasaddena voharitabbā, tathāpi takkiriyuppattippaṭibandhakarakriyāya kālabhedena atītavohāro labbhatevāti daṭṭhabbaṁ.",
  "anya-e0805n5:271_0": "Kālātipattiparassapadapaṭhamapurisekavacanaṁ ssā, akārikārāgamā, vuddhiavādesā ca, “kvaci dhātū”tiādinā ssā ssāmhāvibhattīnaṁ kvaci rassattaṁ, ssevacanassa ca attaṁ.",
  "anya-e0805n5:272_0": "So ce paṭhamavaye pabbajjaṁ alabhissa, arahā abhavissa, bhavissa, abhavissā, bhavissāvā, te ce taṁ alabhissaṁsu, arahanto abhavissaṁsu, bhavissaṁsu.",
  "anya-e0805n5:272_1": "Evaṁ tvaṁ abhavissa, bhavissa, abhavisse vā, tumhe abhavissatha, bhavissatha.",
  "anya-e0805n5:272_2": "Ahaṁ abhavissaṁ, bhavissaṁ, mayaṁ abhavissamha, bhavissamha, abhavissāmhā, bhavissāmhā vā.",
  "anya-e0805n5:272_3": "So abhavissatha, abhavissisu.",
  "anya-e0805n5:272_4": "Abhavissase, abhavissavhe.",
  "anya-e0805n5:272_5": "Abhavissiṁ, abhavissāmhase.",
  "anya-e0805n5:273_0": "Kamme anvabhavissatha, anvabhavissisu.",
  "anya-e0805n5:273_1": "Anvabhūyissatha vā iccādi.",
  "anya-e0805n5:273_2": "Parassapadatte anvabhavissa, anvabhavissaṁsu.",
  "anya-e0805n5:273_3": "Anvabhūyissa vā iccādi.",
  "anya-e0805n5:273_4": "Bhāve abhavissatha devadattena, abhūyissatha.",
  "anya-e0805n5:274_0": "Tathā so ce taṁ dhanaṁ alabhissa, odanaṁ apacissa, pacissa, apacissā, pacissā vā, apacissaṁsu, pacissaṁsu.",
  "anya-e0805n5:274_1": "Apacissa, pacissa, apacisse, pacisse vā, apacissatha, pacissatha.",
  "anya-e0805n5:274_2": "Apacissaṁ, pacissaṁ, apacissamha, pacissamha, apacissāmhā, pacissāmhā vā.",
  "anya-e0805n5:274_3": "Apacissatha, pacissatha, apacissisu, pacissisu.",
  "anya-e0805n5:274_4": "Apacissase, pacissase, apacissavhe, pacissavhe.",
  "anya-e0805n5:274_5": "Apacissiṁ, pacissiṁ, apacissāmhase, pacissāmhase.",
  "anya-e0805n5:275_0": "Kamme apacissatha odano devadattena, apacissisu.",
  "anya-e0805n5:275_1": "Yappaccayalopābhāve apacīyissatha iccādi.",
  "anya-e0805n5:275_2": "Parassapadatte apaccissa tena, paccissa, apaccissā, paccissā vā, apaccissaṁsu, paccissaṁsu iccādi.",
  "anya-e0805n5:276_0": "So agacchissa, gacchissa, agacchissā, gacchissāvā, agacchissaṁsu, gacchissaṁsu.",
  "anya-e0805n5:276_1": "Tvaṁ agacchissa, gacchissa, agacchisse, gacchisse vā, agacchissatha, gacchissatha.",
  "anya-e0805n5:276_2": "Agacchissaṁ, gacchissaṁ, agacchissamha, gacchissamha, agacchissāmhā, gacchissāmhā vā.",
  "anya-e0805n5:276_3": "Agamissa, gamissa, agamissā, gamissā vā, agamissaṁsu, gamissaṁsu.",
  "anya-e0805n5:276_4": "Agamissa, gamissa, agamisse vā, agamissatha, gamissatha.",
  "anya-e0805n5:276_5": "Agamissaṁ, gamissaṁ, agamissamha, gamissamha, agamissāmhā, gamissāmhā vā.",
  "anya-e0805n5:276_6": "Agacchissatha, gacchissatha vā iccādi.",
  "anya-e0805n5:277_0": "Kamme agacchīyissatha, agamīyissatha, agacchīyissa, agamīyissaiccādi.",
  "anya-e0805n5:277_1": "Tathā aghammissā, aghammissaṁsu iccādi.",
  "anya-e0805n5:278_0": "Kālātipattivibhatti.",
  "anya-e0805n5:279_0": "Pañcamī sattamī vatta-mānā sampatināgate;",
  "anya-e0805n5:280_0": "Bhavissantī parokkhādī, catassotītakālikā.",
  "anya-e0805n5:281_0": "Chakālikavibhattividhānaṁ.",
  "anya-e0805n5:282_0": "Vikaraṇavidhāna",
  "anya-e0805n5:283_0": "Isu icchākantīsu, pure viya dhātvantalopo, tyādyuppatti, appaccayo ca.",
  "anya-e0805n5:284_0": "“Dhātūna”nti vattamāne –",
  "anya-e0805n5:285_0": "476.Isuyamūnamanto ccho vā.",
  "anya-e0805n5:286_0": "Isuyamuiccetesaṁ dhātūnaṁ anto ccho hoti vā.",
  "anya-e0805n5:286_1": "Vavatthitavibhāsatthoyaṁ vāsaddo, “anto ccho vā”ti yogavibhāgena āsassapi.",
  "anya-e0805n5:286_2": "So saggaṁ icchati, icchanti.",
  "anya-e0805n5:286_3": "Icchasi, icchatha.",
  "anya-e0805n5:286_4": "Icchāmi, icchāma.",
  "anya-e0805n5:286_5": "Cchādesābhāve asaṁyogantattā “aññesu cā”ti vuddhi, esati, esanti iccādi.",
  "anya-e0805n5:287_0": "Kamme attanopadassa yebhuyyena parassapadattameva payojīyati, tena cettha attanopade rūpāni saṅkhipissāma.",
  "anya-e0805n5:287_1": "So icchīyati, esīyati, issate, issati, yakārassa pubbarūpattaṁ.",
  "anya-e0805n5:287_2": "Tathā icchatu, esatu.",
  "anya-e0805n5:287_3": "Iccheyya, eseyya.",
  "anya-e0805n5:287_4": "Parokkhāhiyyattanīsu pana rūpāni sabbattha payogamanugamma payojetabbāni, icchi, esi.",
  "anya-e0805n5:287_5": "Icchissati, esissati.",
  "anya-e0805n5:287_6": "Icchissā, esissā icchādi.",
  "anya-e0805n5:288_0": "Yamu uparame, nipubbo, cchādeso ca.",
  "anya-e0805n5:288_1": "Niyacchati, niyacchanti.",
  "anya-e0805n5:288_2": "Niyamati, niyamanti.",
  "anya-e0805n5:288_3": "Saṁpubbo “saye cā”ti ñattaṁ, dvittañca.",
  "anya-e0805n5:288_4": "Saññamati, saññamanti.",
  "anya-e0805n5:289_0": "Kamme niyacchīyati, niyamīyati, niyammati, saññamīyati vā.",
  "anya-e0805n5:289_1": "Tathā niyacchatu, saññamatu.",
  "anya-e0805n5:289_2": "Niyaccheyya, saññameyya.",
  "anya-e0805n5:289_3": "Niyacchī, saññamī.",
  "anya-e0805n5:289_4": "Niyacchissati, saññamissati.",
  "anya-e0805n5:289_5": "Niyacchissa, saññamissa iccādi.",
  "anya-e0805n5:290_0": "Āsa upavesane, yogavibhāgena cchādeso, rassattaṁ.",
  "anya-e0805n5:290_1": "Acchati, acchanti.",
  "anya-e0805n5:290_2": "Acchasi, acchatha.",
  "anya-e0805n5:290_3": "Acchāmi, acchāma.",
  "anya-e0805n5:290_4": "Aññatra upapubbo upāsati, upāsanti.",
  "anya-e0805n5:290_5": "Acchīyati, upāsīyati.",
  "anya-e0805n5:290_6": "Acchatu, upāsatu.",
  "anya-e0805n5:290_7": "Accheyya, upāseyya.",
  "anya-e0805n5:290_8": "Acchī, upāsī.",
  "anya-e0805n5:290_9": "Acchissati, upāsissati.",
  "anya-e0805n5:290_10": "Acchissa, upāsissa iccādi.",
  "anya-e0805n5:291_0": "Labha lābhe, labhati, labhanti.",
  "anya-e0805n5:291_1": "Labhasi, labhatha.",
  "anya-e0805n5:291_2": "Labhāmi, labhāma.",
  "anya-e0805n5:291_3": "Labhate, labhante.",
  "anya-e0805n5:291_4": "Labhase, labhavhe.",
  "anya-e0805n5:291_5": "Labhe, labhāmhe.",
  "anya-e0805n5:292_0": "Kamme yakārassa pubbarūpatte kate “kvaci dhātū”tiādinā purimabhakārassa bakāro, labbhate, labbhante.",
  "anya-e0805n5:292_1": "Labbhati, labbhanti.",
  "anya-e0805n5:292_2": "Labbhataṁ, labbhatu.",
  "anya-e0805n5:292_3": "Labbhe, labbheyya.",
  "anya-e0805n5:293_0": "Ajjatanimhi “vā, antalopo”ti ca vattamāne –",
  "anya-e0805n5:294_0": "477.Labhasmā ī iṁnaṁ tthatthaṁ.",
  "anya-e0805n5:295_0": "Labhaiccetasmā dhātuto paresaṁ īiṁnaṁ vibhattīnaṁ ttha tthaṁiccete ādesā honti vā, dhātvantassa lopo ca.",
  "anya-e0805n5:295_1": "Alattha, alabhi, labhi, alabhiṁsu, labhiṁsu.",
  "anya-e0805n5:295_2": "Alabho, labho, alabhi, labhi, alabhittha, labhittha.",
  "anya-e0805n5:295_3": "Alatthaṁ, alabhiṁ, labhiṁ, alabhimha, labhimha iccādi.",
  "anya-e0805n5:296_0": "Bhavissantimhi “karassa sappaccayassa kāho”ti ettha sappaccayaggahaṇena vaca muca bhujādito ssassakhādeso, vasa chida labhādito chādeso ca vā hotīti ssassa chādeso, “byañjanantassa co chappaccayesu cā”ti dhātvantassa cakāro, lacchati, lacchanti.",
  "anya-e0805n5:296_1": "Lacchasi, lacchatha.",
  "anya-e0805n5:296_2": "Lacchāmi, lacchāma.",
  "anya-e0805n5:296_3": "Chādesābhāve labhissati, labhissanti.",
  "anya-e0805n5:296_4": "Labhissasi, labhissatha.",
  "anya-e0805n5:296_5": "Labhissāmi, labhissāma iccādi.",
  "anya-e0805n5:296_6": "Alabhissa, alabhissaṁsu iccādi.",
  "anya-e0805n5:297_0": "Vaca viyattiyaṁ vācāyaṁ, vacati, vacanti. Vacasi, vacatha. Vacāmi, vacāma.",
  "anya-e0805n5:298_0": "Kamme attanopade, yappaccaye ca kate –",
  "anya-e0805n5:299_0": "478.Vaca vasa vahādīnamukāro vassa ye.",
  "anya-e0805n5:300_0": "Vaca vasa vahaiccevamādīnaṁ dhātūnaṁ vakārassa ukāro hoti yappaccaye pare, ādisaddena vaḍḍhassa ca.",
  "anya-e0805n5:300_1": "“Vassa a va”iti samāsena dutiyañcettha vaggahaṇaṁ icchitabbaṁ, tena akārassapi ukāro hoti, purimapakkhe paralopo.",
  "anya-e0805n5:300_2": "“Tassa cavagga”iccādinā sadhātvantassa yakārassa cakāro, dvittaṁ.",
  "anya-e0805n5:300_3": "Uccate, uccante.",
  "anya-e0805n5:300_4": "Vuccate, vuccante.",
  "anya-e0805n5:300_5": "Vuccati, vuccanti vā iccādi.",
  "anya-e0805n5:300_6": "Tathā vacatu, vuccatu.",
  "anya-e0805n5:300_7": "Vaceyya, vucceyya.",
  "anya-e0805n5:300_8": "Avacā, avaccā, avacū, avaccū.",
  "anya-e0805n5:300_9": "Avaca, avaco, avacuttha.",
  "anya-e0805n5:300_10": "Avaca, avacaṁ, avacamhā.",
  "anya-e0805n5:300_11": "Avacuttha iccādi.",
  "anya-e0805n5:301_0": "479.Vacassajjatanimhimakāro o.",
  "anya-e0805n5:302_0": "Vacaiccetassa dhātussa akāro ottamāpajjate ajjatanimhi vibhattimhi.",
  "anya-e0805n5:302_1": "Avoci, avocuṁ.",
  "anya-e0805n5:302_2": "Avoco, avocuttha.",
  "anya-e0805n5:302_3": "Avociṁ, avocumha, ukārāgamo.",
  "anya-e0805n5:302_4": "Avoca, rassattaṁ, avocu iccādi.",
  "anya-e0805n5:302_5": "Avuccittha.",
  "anya-e0805n5:303_0": "Bhavissantimhi sappaccayaggahaṇena ssassa khādeso, “byañjanantassā”ti vattamāne “ko khe cā”ti dhātvantassa kādeso, vakkhati, vakkhanti.",
  "anya-e0805n5:303_1": "Vakkhasi, vakkhatha.",
  "anya-e0805n5:303_2": "Vakkhāmi, vakkhāma iccādi.",
  "anya-e0805n5:304_0": "Vasa nivāse, vasati, vasanti.",
  "anya-e0805n5:305_0": "Kamme uttaṁ, pubbarūpattañca vussati, vussanti iccādi. Vasatu. Vaseyya. Avasi, vasi.",
  "anya-e0805n5:306_0": "Bhavissantiyaṁ ssassa chādeso, dhātvantassa cakāro ca, vacchati, vacchanti.",
  "anya-e0805n5:306_1": "Vacchasi, vacchatha.",
  "anya-e0805n5:306_2": "Vacchāmi, vacchāma.",
  "anya-e0805n5:306_3": "Vasissati, vasissanti.",
  "anya-e0805n5:306_4": "Avasissa, avasissaṁsu.",
  "anya-e0805n5:307_0": "Tathā ruda assuvimocane, rodati, rucchati. Rodissati iccādi.",
  "anya-e0805n5:308_0": "Kusa akkose, āpubbo dvittarassattāni, appaccayavuddhiyo ca. Akkosati. Akkosatu. Akkoseyya.",
  "anya-e0805n5:309_0": "“Antalopo”ti vattate, maṇḍūkagatiyā “vā”ti ca.",
  "anya-e0805n5:310_0": "480.Kusasmā dī cchi.",
  "anya-e0805n5:311_0": "Kusa iccetasmā dhātuto īvibhattissa cchiādeso hoti, dhātvantassa lopo ca.",
  "anya-e0805n5:311_1": "Akkocchi maṁ, akkosi vā.",
  "anya-e0805n5:311_2": "Akkosissati.",
  "anya-e0805n5:311_3": "Akkosissa iccādi.",
  "anya-e0805n5:312_0": "Vaha pāpuṇane, vahati, vahanti.",
  "anya-e0805n5:313_0": "Kamme attanopade, yappaccaye ca kate –",
  "anya-e0805n5:314_0": "“Ye”ti vattate.",
  "anya-e0805n5:315_0": "481.Ha vipariyayo lo vā.",
  "anya-e0805n5:316_0": "Hakārassa vipariyayo hoti yappaccaye pare, yappaccayassa ca lakāro hoti vā.",
  "anya-e0805n5:316_1": "Vavatthitavibhāsatthoyaṁ vāsaddo, tena “gayhatī”tiādīsu lattaṁ na hoti, nimittabhūtassa yakārassevetaṁ lattaṁ, “vacavasa”iccādinā uttaṁ.",
  "anya-e0805n5:316_2": "Vuyhati, vulhati, vuyhanti.",
  "anya-e0805n5:316_3": "Vahatu, vuyhatu.",
  "anya-e0805n5:316_4": "Vaheyya, vuyheyya.",
  "anya-e0805n5:316_5": "Avahī, avuyhittha, avahittha.",
  "anya-e0805n5:316_6": "Avahissati, vuyhissati.",
  "anya-e0805n5:316_7": "Avahissa, avuyhissa iccādi.",
  "anya-e0805n5:317_0": "Jara vayohānimhi.",
  "anya-e0805n5:318_0": "482.Jaramarānaṁ jīrajīyyamīyyā vā.",
  "anya-e0805n5:319_0": "Jaramara iccetesaṁ dhātūnaṁ jīrajīyyamīyyādesā honti vā, saralopādi.",
  "anya-e0805n5:319_1": "Jīrati, jīranti.",
  "anya-e0805n5:319_2": "Jīyyati, jīyyanti.",
  "anya-e0805n5:319_3": "“Kvacā”disuttena ekayakārassa kvaci lopo hoti.",
  "anya-e0805n5:319_4": "Jīyati, jīyanti.",
  "anya-e0805n5:320_0": "Kamme jīrīyati, jīrīyanti.",
  "anya-e0805n5:320_1": "Jīyiyyati, jīyiyyanti.",
  "anya-e0805n5:320_2": "Jīratu, jīyyatu.",
  "anya-e0805n5:320_3": "Jīreyya, jīyyeyya.",
  "anya-e0805n5:320_4": "Ajīrī, jīrī, jīyyī.",
  "anya-e0805n5:320_5": "Jīrissati, jīyyissati.",
  "anya-e0805n5:320_6": "Ajīrissa, ajīyyissa.",
  "anya-e0805n5:321_0": "Mara pāṇacāge, mīyyādeso, mīyyati, mīyyanti. Mīyati, mīyanti vā. Marati, maranti iccādi.",
  "anya-e0805n5:322_0": "Disa pekkhaṇe.",
  "anya-e0805n5:323_0": "483.Disassapassa dissa dakkhā vā.",
  "anya-e0805n5:324_0": "Disaiccetassa dhātussa passa dissa dakkhaiccete ādesā honti vā.",
  "anya-e0805n5:324_1": "Vavatthitavibhāsatthoyaṁ vāsaddo, tena dissādeso kammani sabbadhātuke eva.",
  "anya-e0805n5:324_2": "Passati, passanti.",
  "anya-e0805n5:324_3": "Dakkhati, dakkhanti.",
  "anya-e0805n5:325_0": "Kammani yakāralopo, dissate, dissante.",
  "anya-e0805n5:325_1": "Dissati, dissanti.",
  "anya-e0805n5:325_2": "Vipassīyati, dakkhīyati.",
  "anya-e0805n5:325_3": "Passatu, dakkhatu, dissatu.",
  "anya-e0805n5:325_4": "Passeyya, dakkheyya, disseyya.",
  "anya-e0805n5:326_0": "Hiyyattaniyaṁ “kvaci dhātū”tiādinā dhātuikārassa attaṁ, addasā, addasa. Kammani adissa.",
  "anya-e0805n5:327_0": "Tathā apassi, passi, apassiṁsu, passiṁsu.",
  "anya-e0805n5:327_1": "Apassi, passi, apassittha, passittha.",
  "anya-e0805n5:327_2": "Apassiṁ, passiṁ, apassimha, passimha.",
  "anya-e0805n5:327_3": "Addasi, dasi, addasaṁsu, dasaṁsu.",
  "anya-e0805n5:327_4": "Kammani adissaṁsu.",
  "anya-e0805n5:327_5": "Addakkhi, addakkhiṁsu.",
  "anya-e0805n5:328_0": "Passissati, passissanti.",
  "anya-e0805n5:328_1": "“Bhavissantimhi ssassa cā”ti yogavibhāgena ssassa lopo, ikārāgamo ca, dakkhiti, dakkhinti.",
  "anya-e0805n5:328_2": "Lopābhāve dakkhissati, dakkhissanti.",
  "anya-e0805n5:328_3": "Apassissa, adakkhissa iccādi.",
  "anya-e0805n5:329_0": "Sada visaraṇagatyāvasānesu.",
  "anya-e0805n5:330_0": "“Sabbatthā”ti vattate, maṇḍūkagatiyā “kvacī”ti ca.",
  "anya-e0805n5:331_0": "484.Sadassa sīdattaṁ.",
  "anya-e0805n5:332_0": "Sadaiccetassa dhātussa sīdādeso hoti sabbattha vibhattippaccayesu kvaci.",
  "anya-e0805n5:332_1": "Sesaṁ neyyaṁ.",
  "anya-e0805n5:332_2": "Nisīdati, nisīdanti.",
  "anya-e0805n5:332_3": "Bhāve nisajjate, idha kvacādhikārena sīdā-deso na bhavati. Nisīdatu. Nisīde. Nisīdi.",
  "anya-e0805n5:332_4": "Nisīdissati.",
  "anya-e0805n5:332_5": "Nisīdissa iccādi.",
  "anya-e0805n5:333_0": "Yaja devapūjāsaṅgatikaraṇadānesu. Yajati, yajanti.",
  "anya-e0805n5:334_0": "Kammani “yamhī”ti vattate.",
  "anya-e0805n5:335_0": "485.Yajassādissi.",
  "anya-e0805n5:336_0": "Yajaiccetassa dhātussa ādissa yakārassa ikārādeso hoti yappaccaye pare, saralopo.",
  "anya-e0805n5:336_1": "Ijjate mayā buddho.",
  "anya-e0805n5:336_2": "Tathā yajatu, ijjataṁ.",
  "anya-e0805n5:336_3": "Yaje, ijjetha.",
  "anya-e0805n5:336_4": "Yaji, ijjittha.",
  "anya-e0805n5:336_5": "Yajissati, ijjissate.",
  "anya-e0805n5:336_6": "Yajissa, ijjissatha iccādi.",
  "anya-e0805n5:337_0": "Vada viyattiyaṁ vācāyaṁ, tyādyuppatti, appaccayo ca.",
  "anya-e0805n5:338_0": "“Vā”ti vattate.",
  "anya-e0805n5:339_0": "486.Vadassa vajjaṁ.",
  "anya-e0805n5:340_0": "Vadaiccetassa dhātussa sabbassa vajjādeso hoti vā sabbāsu vibhattīsu.",
  "anya-e0805n5:340_1": "Vibhatyādhikārattā cettha sabbāsūti atthato siddhaṁ.",
  "anya-e0805n5:341_0": "“Vā”ti vattate.",
  "anya-e0805n5:342_0": "487.Lopañcettamakāro.",
  "anya-e0805n5:343_0": "Bhūvādito paro appaccayo ettamāpajjate, lopañca vā.",
  "anya-e0805n5:343_1": "Vikaraṇakāriyavidhippakaraṇato cettha akāroti appaccayo gayhati.",
  "anya-e0805n5:344_0": "Bhūvādito juhotyādi-to ca appaccayo paro;",
  "anya-e0805n5:345_0": "Lopamāpajjate nāñño, vavatthitavibhāsatoti.",
  "anya-e0805n5:346_0": "Appaccayassa ekāro, saralopādi, vajjeti, vadeti, vadati, antimhi –",
  "anya-e0805n5:347_0": "488.Kvacidhātuvibhattippaccayānaṁ dīghaviparītādesalopāgamā ca.",
  "anya-e0805n5:348_0": "Idha dhātvādhikāre ākhyāte, kitake ca avihitalakkhaṇesu payogesu kvaci dhātūnaṁ, tyādivibhattīnaṁ, dhātuvihitappaccayānañca dīghatabbiparītaādesalopāgamaiccetāni kāriyāni jinavacanānurūpato bhavanti. Tattha –",
  "anya-e0805n5:349_0": "Nāmhi rasso kiyādīnaṁ, saṁyoge caññadhātunaṁ;",
  "anya-e0805n5:350_0": "Āyūnaṁ vā vibhattīnaṁ, mhā, ssāntassa ca rassatā.",
  "anya-e0805n5:351_0": "Gamito cchassa ñcho vāssa, gamissajjatanimhi gā;",
  "anya-e0805n5:352_0": "Ucāgamo vā tthamhesu, dhātūnaṁ yamhi dīghatā.",
  "anya-e0805n5:353_0": "Eyyeyyāseyyāmettañca, vā ssessettañca pāpuṇe;",
  "anya-e0805n5:354_0": "Okārā attamittañca, ātthā papponti vā tthathe.",
  "anya-e0805n5:355_0": "Tathā brūtoti antīnaṁ, au vāha ca dhātuyā;",
  "anya-e0805n5:356_0": "Parokkhāya vibhattimhi, anabbhāsassa dīghatā.",
  "anya-e0805n5:357_0": "Saṁyoganto akārettha, vibhattippaccayādi tu;",
  "anya-e0805n5:358_0": "Lopa māpajjate nicca-mekārokārato paroti.",
  "anya-e0805n5:359_0": "Ekārato parassa antiakārassa lopo, vajjenti, vadenti, vadanti.",
  "anya-e0805n5:359_1": "Vajjesi, vadesi, vadasi, vajjetha, vadetha, vadatha.",
  "anya-e0805n5:359_2": "Vajjemi, vajjāmi, vademi, vadāmi, vajjema, vadema, vajjāma, vadāma.",
  "anya-e0805n5:360_0": "Kammani vajjīyati, vajjīyanti.",
  "anya-e0805n5:360_1": "Vajjati, vajjanti.",
  "anya-e0805n5:360_2": "Vadīyati vā.",
  "anya-e0805n5:360_3": "Vajjetu, vadetu, vadatu.",
  "anya-e0805n5:360_4": "Vajje, vajjeyya, vade, vadeyya, vajjeyyuṁ, vadeyyuṁ.",
  "anya-e0805n5:360_5": "Vajjeyyāsi, vajjesi, vadeyyāsi.",
  "anya-e0805n5:360_6": "Avadi, vadi, vadiṁsu.",
  "anya-e0805n5:360_7": "Vadissati, vadissanti.",
  "anya-e0805n5:360_8": "Avadissa iccādi.",
  "anya-e0805n5:361_0": "Kamu padavikkhepe, appaccaye kate “kvacādivaṇṇānamekassarānaṁ dvebhāvo”ti dvittaṁ, kavaggassa cavaggo.",
  "anya-e0805n5:362_0": "Abbhāsaggahaṇamantaggahaṇaṁ, vāggahaṇañca vattate.",
  "anya-e0805n5:363_0": "489.Niggahītañca.",
  "anya-e0805n5:364_0": "Abbhāsante niggahītañcāgamo hoti vā.",
  "anya-e0805n5:364_1": "Vavatthitavibhāsatthoyaṁ vāsaddo, tena kamādīnamevetaṁ.",
  "anya-e0805n5:364_2": "Caṅkamati, caṅkamanti iccādi.",
  "anya-e0805n5:364_3": "Kamati, kamanti iccādi.",
  "anya-e0805n5:365_0": "Cala kampane, cañcalati, calati.",
  "anya-e0805n5:366_0": "Cala dalane, daddallati.",
  "anya-e0805n5:367_0": "Jhecintāyaṁ, appaccaye “o, sare, e”ti ca adhikicca “te āvāyā”ti yogavibhāgena akāritepi ekārassa āyādeso, jhāyati, jhāyanti iccādi, visesavidhānaṁ.",
  "anya-e0805n5:368_0": "Avuddhikabhūvādinayo.",
  "anya-e0805n5:369_0": "Tuda byathane, tyādyuppatti appaccayo, “aññesu cā”ti etthānuvattita vāggahaṇena tudādīnaṁ vuddhiabhāvova viseso, tudati, tudanti.",
  "anya-e0805n5:369_1": "Tudasi, tudatha.",
  "anya-e0805n5:369_2": "Tudāmi, tudāma.",
  "anya-e0805n5:370_0": "Kamme “tassa cavagga”iccādinā sadakārassa yappaccayassa jakāro dvittaṁ, tujjate, tujjante.",
  "anya-e0805n5:370_1": "Tujjati, tujjanti, tujjare vā.",
  "anya-e0805n5:370_2": "Tathā tudatu, tudantu.",
  "anya-e0805n5:370_3": "Tude, tudeyya, tudeyyuṁ.",
  "anya-e0805n5:370_4": "Atudi, tudiṁsu.",
  "anya-e0805n5:370_5": "Atudi, atudittha.",
  "anya-e0805n5:370_6": "Atudiṁ, atudimha.",
  "anya-e0805n5:370_7": "Atujjittha, atujji.",
  "anya-e0805n5:370_8": "Tudissati.",
  "anya-e0805n5:370_9": "Atudissa iccādi.",
  "anya-e0805n5:371_0": "Visa pavesane papubbo, so gāmaṁ pavisati, pavisanti. Pavisasi, pavisatha. Pavisāmi, pavisāma.",
  "anya-e0805n5:372_0": "Kamme pavisiyyate, pavisiyyante.",
  "anya-e0805n5:372_1": "Pavisiyyati, pavisiyyanti.",
  "anya-e0805n5:372_2": "Pavissate vā.",
  "anya-e0805n5:372_3": "Tathā pavisatu, pavisantu.",
  "anya-e0805n5:372_4": "Paviseyya.",
  "anya-e0805n5:372_5": "Pāvisi, pavisi, pāvekkhi pathaviṁ, “kvaci dhātū”tiādinā ajjatanimhi visassa vekkhādeso ca.",
  "anya-e0805n5:372_6": "Pāvisiṁsu, pavisiṁsu.",
  "anya-e0805n5:373_0": "Kamme pāvisīyittha, pavisīyittha, pāvisīyi, pavisīyi.",
  "anya-e0805n5:373_1": "Pavisissati, pavisissanti.",
  "anya-e0805n5:373_2": "Pavisīyissate, pavisissate.",
  "anya-e0805n5:373_3": "Pāvisissa.",
  "anya-e0805n5:373_4": "Pāvisīyissa iccādi.",
  "anya-e0805n5:374_0": "Nuda khepe, nudati, nudanti.",
  "anya-e0805n5:375_0": "Disa atisajjane, uddisati, uddisanti.",
  "anya-e0805n5:376_0": "Likha lekhane, likhati, likhanti.",
  "anya-e0805n5:377_0": "Phusa samphasse, phusati, phusanti iccādi.",
  "anya-e0805n5:378_0": "Tudādinayo.",
  "anya-e0805n5:379_0": "Hū, bhū sattāyaṁ, tyādyuppatti “bhūvādito a”iti appaccayo, “vā”ti adhikicca “lopañcettamakāro”ti bhūvādito parassa appaccayassa lopo, “aññesu cā”ti vuddhi.",
  "anya-e0805n5:379_1": "So hoti, te honti, “kvaci dhātū”tiādinā parasarassa lopo.",
  "anya-e0805n5:379_2": "Hosi, hotha.",
  "anya-e0805n5:379_3": "Homi, homa.",
  "anya-e0805n5:379_4": "Bhāve hūyate.",
  "anya-e0805n5:380_0": "Tathā hotu, hontu. Hohi, anakāraparattā hilopo na bhavati, hotha. Homi, homa. Bhāve hūyataṁ.",
  "anya-e0805n5:381_0": "Sattamiyaṁ saralopādi, heyya, heyyuṁ. Heyyāsi, heyyātha. Heyyāmi, heyyāma. Heyyaṁ vā. Bhāve hūyetha.",
  "anya-e0805n5:382_0": "Hiyyattaniyaṁappaccayalope “kvaci dhātū”tiādinā hūdhātussa ūkārassa uvādeso.",
  "anya-e0805n5:382_1": "Ahuvā, ahuvu, ahuvū.",
  "anya-e0805n5:382_2": "Ahuva, ahuvo, ahuvattha.",
  "anya-e0805n5:382_3": "Ahuvaṁ, ahuvamha.",
  "anya-e0805n5:382_4": "Ahuvattha, ahuvatthuṁ.",
  "anya-e0805n5:382_5": "Ahuvase, ahuvavhaṁ.",
  "anya-e0805n5:382_6": "Ahuviṁ, ahuvamhase.",
  "anya-e0805n5:382_7": "Bhāve ahūyattha.",
  "anya-e0805n5:383_0": "Ajjatanimhi “kvaci dhātū”tiādinā hūto īvibhattissa lopo rassattaṁ, so ahu, lopābhāve “karassa kāsattamajjatanimhī”ti ettha “sattamajjatanimhī”ti yogavibhāgena sāgamo, vuddhi, ahosi, ahesuṁ, “kvaci dhātū”tiādinā okārassekāro.",
  "anya-e0805n5:383_1": "Ahavuṁ vā.",
  "anya-e0805n5:383_2": "Ahosi, ahosittha.",
  "anya-e0805n5:383_3": "Ahosiṁ, ahuṁ, parasarassa lopo, rassattañca, ahosimha, ahumha, rassattaṁ.",
  "anya-e0805n5:383_4": "Bhāve ahūyittha.",
  "anya-e0805n5:384_0": "“Hi lopaṁ vā”ti ito “lopo, vā”ti ca vattate.",
  "anya-e0805n5:385_0": "490. Hotissare’hohe bhavissantimhi ssassa ca.",
  "anya-e0805n5:386_0": "Hūiccetassa dhātussa saro eha oha ettamāpajjate bhavissantimhi vibhattimhi, ssassa ca lopo hoti vā.",
  "anya-e0805n5:386_1": "Ikārāgamo, saralopādi.",
  "anya-e0805n5:387_0": "Hehiti, hehinti.",
  "anya-e0805n5:387_1": "Hehisi, hehitha.",
  "anya-e0805n5:387_2": "Hehāmi, hehāma.",
  "anya-e0805n5:387_3": "Lopābhāve –",
  "anya-e0805n5:387_4": "hehissati, hehissanti.",
  "anya-e0805n5:387_5": "Hehissasi, hehissatha.",
  "anya-e0805n5:387_6": "Hehissāmi, hehissāma. Ohādese –",
  "anya-e0805n5:387_7": "hohiti, hohinti.",
  "anya-e0805n5:387_8": "Hohisi, hohitha.",
  "anya-e0805n5:387_9": "Hohāmi, hohāma.",
  "anya-e0805n5:387_10": "Tathā hohissati, hohissanti.",
  "anya-e0805n5:387_11": "Hohissasi, hohissatha.",
  "anya-e0805n5:387_12": "Hohissāmi, hohissāma.",
  "anya-e0805n5:387_13": "Ekārādese –",
  "anya-e0805n5:387_14": "heti, henti.",
  "anya-e0805n5:387_15": "Hesi, hetha.",
  "anya-e0805n5:387_16": "Hemi, hema.",
  "anya-e0805n5:387_17": "Hessati, hessanti.",
  "anya-e0805n5:387_18": "Hessasi, hessatha.",
  "anya-e0805n5:387_19": "Hessāmi, hessāma.",
  "anya-e0805n5:387_20": "Bhāve hūyissate.",
  "anya-e0805n5:388_0": "Kālātipattiyaṁ ahavissa, ahavissaṁsu. Ahuyissatha iccādi.",
  "anya-e0805n5:389_0": "Hū, bhū sattāyaṁ, bhū itīdha anupubbo, tyādyuppatti appaccayassa lopavuddhiyo, anubhoti, anubhonti.",
  "anya-e0805n5:389_1": "Anubhosi, anubhotha.",
  "anya-e0805n5:389_2": "Anubhomi, anubhoma.",
  "anya-e0805n5:390_0": "Kamme anubhūyati, anubhūyanti.",
  "anya-e0805n5:390_1": "Tathā anubhotu, anubhontu.",
  "anya-e0805n5:390_2": "Anubhohi, anubhotha.",
  "anya-e0805n5:390_3": "Anubhomi, anubhoma.",
  "anya-e0805n5:390_4": "Anubhūyatu, anubhūyantu.",
  "anya-e0805n5:390_5": "Anubhave, anubhaveyya.",
  "anya-e0805n5:390_6": "Anubhūyeyya.",
  "anya-e0805n5:390_7": "Anubhosi, anubhavi.",
  "anya-e0805n5:390_8": "Anubhossati, anubhossanti.",
  "anya-e0805n5:390_9": "Anubhossasi, anubhossatha.",
  "anya-e0805n5:390_10": "Anubhossāmi, anubhossāma.",
  "anya-e0805n5:390_11": "Anubhavissati vā.",
  "anya-e0805n5:390_12": "Anubhossa, anubhavissa vā iccādi.",
  "anya-e0805n5:391_0": "Sī saye appaccayalopo, vuddhi ca, seti, senti. Sesi, setha. Semi, sema. Sete, sente iccādi.",
  "anya-e0805n5:392_0": "Appaccayalopābhāve –",
  "anya-e0805n5:393_0": "“Sare”ti vattate, dhātuggahaṇañca.",
  "anya-e0805n5:394_0": "491.E aya.",
  "anya-e0805n5:395_0": "Ekārassa dhātvantassa sare pare ayādeso hoti, saralopādi.",
  "anya-e0805n5:395_1": "Sayati, sayanti.",
  "anya-e0805n5:395_2": "Sayasi, sayatha.",
  "anya-e0805n5:395_3": "Sayāmi, sayāma.",
  "anya-e0805n5:396_0": "Kammeatipubbo, “kvaci dhātvā”dinā yamhi rassasarassa dhātvantassa dīgho, atisīyate, atisīyante.",
  "anya-e0805n5:396_1": "Atisīyati, atisīyanti.",
  "anya-e0805n5:396_2": "Bhāve sīyate.",
  "anya-e0805n5:397_0": "Tathā setu, sentu.",
  "anya-e0805n5:397_1": "Sehi, setha.",
  "anya-e0805n5:397_2": "Semi, sema.",
  "anya-e0805n5:397_3": "Sayatu, sayantu.",
  "anya-e0805n5:397_4": "Saya, sayāhi, sayatha.",
  "anya-e0805n5:397_5": "Sayāmi, sayāma.",
  "anya-e0805n5:397_6": "Sayataṁ, sayantaṁ.",
  "anya-e0805n5:397_7": "Sayassu, sayavho.",
  "anya-e0805n5:397_8": "Saye, sayāmase.",
  "anya-e0805n5:397_9": "Atisīyataṁ, atisīyantaṁ.",
  "anya-e0805n5:397_10": "Atisīyatu, atisīyantu.",
  "anya-e0805n5:397_11": "Bhāve sīyataṁ.",
  "anya-e0805n5:398_0": "Saye, sayeyya, sayeyyuṁ. Atisīyeyya. Bhāve sīyetha.",
  "anya-e0805n5:399_0": "Asayi, sayi, asayiṁsu, sayiṁsu, asayuṁ.",
  "anya-e0805n5:399_1": "Sāgame atisesi, atisesuṁ.",
  "anya-e0805n5:399_2": "Kamme accasīyittha, accasīyi, atisīyi.",
  "anya-e0805n5:399_3": "Bhāve sīyittha.",
  "anya-e0805n5:400_0": "Sayissati, sayissanti.",
  "anya-e0805n5:400_1": "Ikārāgamābhāve sessati, sessanti.",
  "anya-e0805n5:400_2": "Kamme atisīyissatha, atisīyissati.",
  "anya-e0805n5:400_3": "Bhāve sīyissate.",
  "anya-e0805n5:401_0": "Asayissā, asayissaṁsu. Kamme accasīyissatha iccādi.",
  "anya-e0805n5:402_0": "Nī pāpuṇane, dvikammakoyaṁ, ajaṁ gāmaṁ neti, nenti.",
  "anya-e0805n5:402_1": "Nesi, netha.",
  "anya-e0805n5:402_2": "Nemi, nema.",
  "anya-e0805n5:402_3": "Lopābhāve nayati, nayanti iccādi.",
  "anya-e0805n5:402_4": "Kamme nīyate gāmaṁ ajo devadattena, nīyare, nīyante.",
  "anya-e0805n5:402_5": "Nīyati, nīyanti.",
  "anya-e0805n5:403_0": "Tathā netu, nayatu.",
  "anya-e0805n5:403_1": "Nīyataṁ, nīyantaṁ.",
  "anya-e0805n5:403_2": "Naye, nayeyya.",
  "anya-e0805n5:403_3": "Nīyetha, nīyeyya.",
  "anya-e0805n5:403_4": "Anayi, nayi, anayiṁsu, nayiṁsu.",
  "anya-e0805n5:403_5": "Vinesi, vinesuṁ.",
  "anya-e0805n5:403_6": "Anīyittha, nīyittha.",
  "anya-e0805n5:403_7": "Nayissati, nessati.",
  "anya-e0805n5:403_8": "Nayissate, nīyissate, nīyissati.",
  "anya-e0805n5:403_9": "Anayissa, anīyissa iccādi.",
  "anya-e0805n5:404_0": "Ṭhā gatinivattimhi, “vā”ti vattate.",
  "anya-e0805n5:405_0": "492.Ṭhā tiṭṭho.",
  "anya-e0805n5:406_0": "Ṭhāiccetassa dhātussa tiṭṭhādeso hoti vā.",
  "anya-e0805n5:406_1": "Vavatthitavibhāsatthoyaṁ vāsaddo, appaccayalopo.",
  "anya-e0805n5:406_2": "Tiṭṭhati, tiṭṭhanti.",
  "anya-e0805n5:406_3": "Ṭhāti, ṭhanti.",
  "anya-e0805n5:406_4": "Lopābhāve “kvaci dhātū”tiādinā ṭhāto hakārāgamo ca rassattaṁ, saṁpubbo saṇṭhahati, saṇṭhahanti.",
  "anya-e0805n5:406_5": "Ette adhiṭṭheti, adhiṭṭhenti.",
  "anya-e0805n5:407_0": "Kamme –",
  "anya-e0805n5:408_0": "493.Yamhi dādhā mā ṭhā hā pā maha mathādīnamī.",
  "anya-e0805n5:409_0": "Bhāvakammavisaye yamhi paccaye pare dā dhā mā ṭhā hāpā maha matha iccevamādīnaṁ dhātūnaṁ anto īkāramāpajjate, niccatthoyamārambho.",
  "anya-e0805n5:409_1": "Upaṭṭhīyati, upaṭṭhīyanti.",
  "anya-e0805n5:409_2": "Hakārāgame rassattaṁ, īkārāgamo ca, patiṭṭhahīyati, patiṭṭhahīyanti.",
  "anya-e0805n5:409_3": "Bhāve ṭhīyate.",
  "anya-e0805n5:410_0": "Tathā tiṭṭhatu, tiṭṭhantu.",
  "anya-e0805n5:410_1": "Ṭhātu, ṭhantu.",
  "anya-e0805n5:410_2": "Saṇṭhahatu, saṇṭhahantu.",
  "anya-e0805n5:410_3": "Tiṭṭhe, tiṭṭheyya.",
  "anya-e0805n5:410_4": "Saṇṭhe, saṇṭheyya, saṇṭheyyuṁ.",
  "anya-e0805n5:410_5": "Saṇṭhahe, saṇṭhaheyyuṁ.",
  "anya-e0805n5:410_6": "Aṭṭhāsi, aṭṭhaṁsu.",
  "anya-e0805n5:410_7": "Saṇṭhahi, saṇṭhahiṁsu.",
  "anya-e0805n5:410_8": "Pakiṭṭhissati, patiṭṭhissanti.",
  "anya-e0805n5:410_9": "Ṭhassati, ṭhassanti.",
  "anya-e0805n5:410_10": "Patiṭṭhahissati, patiṭṭhahissanti.",
  "anya-e0805n5:410_11": "Patiṭṭhissa, patiṭṭhissaṁsu.",
  "anya-e0805n5:410_12": "Patiṭṭhahissa, patiṭṭhahissaṁsu iccādi.",
  "anya-e0805n5:411_0": "Pā pāne, “vā”ti vattate.",
  "anya-e0805n5:412_0": "494.Pāpibo.",
  "anya-e0805n5:413_0": "Pāiccetassa dhātussa pibādeso hoti vā. Vavatthitavibhāsatthoyaṁ vāsaddo.",
  "anya-e0805n5:414_0": "Pibati. Pibatu. Pibeyya.",
  "anya-e0805n5:414_1": "“Kvaci dhātvā”dinā bakārassa vakāro, pivati, pivanti.",
  "anya-e0805n5:414_2": "Pāti, pānti, panti vā.",
  "anya-e0805n5:414_3": "Pīyate, pīyante.",
  "anya-e0805n5:414_4": "Pīyati, pīyanti. Pivatu. Piveyya.",
  "anya-e0805n5:414_5": "Apāyi, pivi.",
  "anya-e0805n5:414_6": "Pivissati.",
  "anya-e0805n5:414_7": "Apivissa iccādi.",
  "anya-e0805n5:415_0": "Asa bhuvi, vibhattuppatti, appaccayalopo, asa itīdha –",
  "anya-e0805n5:416_0": "“Asasmā, antalopo”ti ca vattate.",
  "anya-e0805n5:417_0": "495.Tissa tthittaṁ.",
  "anya-e0805n5:418_0": "Asaiccetasmā dhātumhā parassa tissa vibhattissa tthittaṁ hoti, dhātvantassa lopo ca. Atthi.",
  "anya-e0805n5:419_0": "“Vā”ti vattate.",
  "anya-e0805n5:420_0": "496.Sabbatthāsassādi lopo ca.",
  "anya-e0805n5:421_0": "Sabbattha vibhattippaccayesu ca asaiccetāya dhātuyā ādissa lopo hoti vā, vavatthitavibhāsatthoyaṁ vāsaddo. Santi.",
  "anya-e0805n5:422_0": "“Asasmā, antalopo”ti ca adhikāro.",
  "anya-e0805n5:423_0": "497.Simhi ca.",
  "anya-e0805n5:424_0": "Asadhātussa antalopo hoti simhi vibhattimhi ca. Tvaṁ asi.",
  "anya-e0805n5:425_0": "498.Thassatthattaṁ.",
  "anya-e0805n5:426_0": "Asaiccetāya dhātuyā parassa thassa vibhattissa tthattaṁ hoti, dhātvantassa lopo ca. Tumhe attha.",
  "anya-e0805n5:427_0": "“Vā”ti vattate.",
  "anya-e0805n5:428_0": "499.Asasmā mimānaṁ mhimhāntalopo ca.",
  "anya-e0805n5:429_0": "Asaiccetāya dhātuyā parāsaṁ mi maiccetāsaṁ vibhattīnaṁ mhimhaiccete ādesā honti vā, dhātvantassa lopo ca.",
  "anya-e0805n5:429_1": "Amhi, amha.",
  "anya-e0805n5:429_2": "Asmi, asma.",
  "anya-e0805n5:430_0": "500.Tussa tthuttaṁ.",
  "anya-e0805n5:431_0": "Asaiccetāya dhātuyā parassa tussa vibhattissa tthuttaṁ hoti, dhātvantassa lopo ca. Atthu.",
  "anya-e0805n5:431_1": "Asassādilopo ca, santu.",
  "anya-e0805n5:431_2": "Āhi, attha.",
  "anya-e0805n5:431_3": "Asmi, asma.",
  "anya-e0805n5:432_0": "Sattamiyaṁ asassādilopo, “kvaci dhātū”tiādinā asato eyyaeyyuṁ vibhattīnaṁ iyāiyuñca honti.",
  "anya-e0805n5:432_1": "Siyā, siyuṁ.",
  "anya-e0805n5:433_0": "Lopābhāve “kvaci dhātvā”dinā asato eyyādīnaṁ sadhātvantānaṁ ssa ssu ssa ssatha ssaṁ ssāmaādesā honti.",
  "anya-e0805n5:434_0": "Evamassa vacanīyo, assu. Assa, assatha. Assaṁ, assāma.",
  "anya-e0805n5:435_0": "Ajjataniyaṁ akārāgamo, dīgho ca, āsi, āsiṁsu, āsuṁ. Āsi, āsittha. Āsiṁ, āsimha.",
  "anya-e0805n5:436_0": "“Vā, asassā”ti ca vattate.",
  "anya-e0805n5:437_0": "501.Asabbadhātuke bhū.",
  "anya-e0805n5:438_0": "Asasseva dhātussa bhūādeso hoti vā asabbadhātuke. Bhavissati, bhavissanti. Abhavissa, abhavissaṁsu.",
  "anya-e0805n5:439_0": "Vāti kimatthaṁ? Āsuṁ.",
  "anya-e0805n5:440_0": "Brū viyattiyaṁ vācāyaṁ, tyādyuppatti, appaccayalopo ca.",
  "anya-e0805n5:441_0": "“Kvacī”ti vattate.",
  "anya-e0805n5:442_0": "502.Brūto ī timhi.",
  "anya-e0805n5:443_0": "Brūiccetāya dhātuyā paro īkārāgamo hoti timhi vibhattimhi kvaci, vuddhiavādesā, saralopādi.",
  "anya-e0805n5:443_1": "Bravīti, brūti, “aññesu cā”ti suttānuvattitavāggahaṇena brūdhātussa byañjane vuddhi na hoti, bahuvacane “jhalānamiyuvā sare vā”ti ūkārassa sare uvādeso, bruvanti.",
  "anya-e0805n5:443_2": "“Kvaci dhātvā”dinā brūto tiantīnaṁ vā a u ādesā brūssa āhādeso ca.",
  "anya-e0805n5:444_0": "Āha, āhu.",
  "anya-e0805n5:444_1": "Brūsi, brūtha.",
  "anya-e0805n5:444_2": "Brūmi, brūma.",
  "anya-e0805n5:444_3": "Brūte, bruvante.",
  "anya-e0805n5:444_4": "Brūse, bruvavhe.",
  "anya-e0805n5:444_5": "Bruve, brūmhe.",
  "anya-e0805n5:444_6": "Brūtu, bruvantu.",
  "anya-e0805n5:444_7": "Brūhi, brūtha.",
  "anya-e0805n5:444_8": "Brūmi, brūma.",
  "anya-e0805n5:444_9": "Brūtaṁ, bruvantaṁ.",
  "anya-e0805n5:444_10": "Bruve, bruveyya, bruveyyuṁ.",
  "anya-e0805n5:444_11": "Bruveyyāsi, bruveyyātha.",
  "anya-e0805n5:444_12": "Bruveyyāmi, bruveyyāma.",
  "anya-e0805n5:444_13": "Bruvetha, bruveraṁ.",
  "anya-e0805n5:444_14": "Abruvā, abruvū.",
  "anya-e0805n5:445_0": "Parokkhāyaṁ “brūbhūnamāhabhūvā parokkhāya”nti brūdhātussa āhaādeso, saralopādi, supine kira māha, tenāhu porāṇā, āhaṁsu vā iccādi.",
  "anya-e0805n5:446_0": "Ajjataniyaṁ abravi, abruvi, abravuṁ. Bravissati. Abravissa iccādi.",
  "anya-e0805n5:447_0": "Hana hiṁsāgatīsu, timhi kvaci appaccayalopo, hanti, hanati, hananti.",
  "anya-e0805n5:447_1": "Hanasi, hanatha.",
  "anya-e0805n5:447_2": "Hanāmi, hanāma.",
  "anya-e0805n5:448_0": "Kamme “tassa cavagga”iccādinā ñattaṁ, dvittañca, haññate, haññante, haññare.",
  "anya-e0805n5:448_1": "Haññati, haññanti.",
  "anya-e0805n5:448_2": "Hanatu, hanantu. Haneyya.",
  "anya-e0805n5:449_0": "“Hanassā”ti vattate.",
  "anya-e0805n5:450_0": "503.Vadho vā sabbattha.",
  "anya-e0805n5:451_0": "Hanaiccetassa dhātussa vadhādeso hoti vā sabbattha vibhattippaccayesu, vavatthitavibhāsatthoyaṁ vāsaddo. Vadheti.",
  "anya-e0805n5:451_1": "Vadhīyati. Vadhetu.",
  "anya-e0805n5:451_2": "Vadhīyatu. Vadheyya.",
  "anya-e0805n5:451_3": "Avadhi, avadhiṁsu.",
  "anya-e0805n5:451_4": "Ahani, ahaniṁsu.",
  "anya-e0805n5:451_5": "Vadhissati, hanissati.",
  "anya-e0805n5:451_6": "Khādese paṭihaṅkhāmi, paṭihanissāmi.",
  "anya-e0805n5:451_7": "Avadhissa, ahanissa iccādi.",
  "anya-e0805n5:452_0": "Hūvādinayo.",
  "anya-e0805n5:453_0": "Hu dānādanahabyappadānesu, tyādyuppatti, appaccayo ca, “kvacādivaṇṇānamekassarānaṁ dvebhāvo”ti dvittaṁ, “pubbobbhāso”ti abbhāsasaññā.",
  "anya-e0805n5:454_0": "“Abbhāse”ti vattate.",
  "anya-e0805n5:455_0": "504.Hassajo.",
  "anya-e0805n5:456_0": "Hakārassa abbhāse vattamānassa jo hoti. “Lopañcetta makāro”ti appaccayalopo, vuddhi. Juhoti.",
  "anya-e0805n5:457_0": "Lopābhāve “jhalānaṁ, sare”ti ca vattamāne –",
  "anya-e0805n5:458_0": "505.Yavakārā ca.",
  "anya-e0805n5:459_0": "Jhalasaññānaṁ ivaṇṇuvaṇṇānaṁ yakāravakārādesā honti sare pareti apadantassa ukārassa vakāro.",
  "anya-e0805n5:460_0": "Juhvati, juhoti, juhvanti, juhonti.",
  "anya-e0805n5:460_1": "Juhvasi, juhosi, juhvatha, juhotha.",
  "anya-e0805n5:460_2": "Juhvāmi, juhomi, juhvāma, juhoma.",
  "anya-e0805n5:461_0": "Kamme “kvaci dhātū”tiādinā dīgho, hūyate, hūyante. Hūyati, hūyanti.",
  "anya-e0805n5:462_0": "Tathā juhotu, juhontu, juhvantu vā.",
  "anya-e0805n5:462_1": "Juhe, juheyya, juheyyuṁ.",
  "anya-e0805n5:462_2": "Ajuhavi, ajuhavuṁ.",
  "anya-e0805n5:462_3": "Ajuhosi, ajuhosuṁ.",
  "anya-e0805n5:462_4": "Ahūyittha aggi.",
  "anya-e0805n5:462_5": "Juhissati, juhissanti.",
  "anya-e0805n5:462_6": "Juhossati, juhossanti vā.",
  "anya-e0805n5:462_7": "Ajuhissa, ajuhissaṁsu iccādi.",
  "anya-e0805n5:463_0": "Hā cāge, pure viya dvebhāvajādesa appaccayalopā.",
  "anya-e0805n5:464_0": "“Abbhāse”ti vattate.",
  "anya-e0805n5:465_0": "506.Rasso.",
  "anya-e0805n5:466_0": "Abbhāse vattamānassa sarassa rasso hoti.",
  "anya-e0805n5:467_0": "Jahāti, jahanti. Jahāsi, jahātha. Jahāmi, jahāma.",
  "anya-e0805n5:468_0": "Kamme “yamhi dādhāmāṭhāhāpāmahamathādīnamī”ti dhātvantassa īkāro.",
  "anya-e0805n5:468_1": "Hīyate, hīyante, hīyare.",
  "anya-e0805n5:468_2": "Hīyati, hīyanti.",
  "anya-e0805n5:469_0": "Tathā jahātu, jahantu.",
  "anya-e0805n5:469_1": "Jahe, jaheyya, jaheyyuṁ.",
  "anya-e0805n5:469_2": "Hīyetha, hīyeyya.",
  "anya-e0805n5:469_3": "Ajahāsi, ajahiṁsu, ajahāsuṁ.",
  "anya-e0805n5:469_4": "Pajahi, pajahiṁsu, pajahaṁsu, pajahuṁ.",
  "anya-e0805n5:469_5": "Kamme pajahīyittha, pajahīyi.",
  "anya-e0805n5:469_6": "Pajahissati, pajahissanti.",
  "anya-e0805n5:469_7": "Hīyissati, hīyissanti.",
  "anya-e0805n5:469_8": "Pajahissa, pajahissaṁsu iccādi.",
  "anya-e0805n5:470_0": "Dā dāne, tyādyuppatti, dvebhāvarassattāni, appaccayassa lopo, dadāti, dadanti.",
  "anya-e0805n5:470_1": "Dadāsi, dadātha.",
  "anya-e0805n5:470_2": "Dadāmi, dadāma.",
  "anya-e0805n5:471_0": "Dvittābhāve maṇḍūkagatiyā “vā”ti vattate.",
  "anya-e0805n5:472_0": "507.Dādhātussa dajjaṁ.",
  "anya-e0805n5:473_0": "Dāiccetassa dhātussa sabbassa dajjādeso hoti vā, vavatthitavibhāsatthoyaṁ vāsaddo, appaccayalopo.",
  "anya-e0805n5:473_1": "Dajjati, dajjanti.",
  "anya-e0805n5:473_2": "Dajjasi, dajjatha.",
  "anya-e0805n5:473_3": "Dajjāmi, dajjāma.",
  "anya-e0805n5:473_4": "Dajjādesābhāve “lopañcettamakāro”ti appaccayassa ekāro, dānaṁ deti, denti.",
  "anya-e0805n5:473_5": "Desi, detha.",
  "anya-e0805n5:474_0": "“Vā”ti vattate.",
  "anya-e0805n5:475_0": "508.Dādantassaṁ mimesu.",
  "anya-e0805n5:476_0": "Dāiccetassa dhātussa antassa aṁ hoti vā mimaiccetesu paresu, niggahītassa vaggantattaṁ.",
  "anya-e0805n5:476_1": "Dammi, damma.",
  "anya-e0805n5:476_2": "Demi, dema.",
  "anya-e0805n5:477_0": "Kamme “yamhi dādhā”iccādinā īkāro, dīyate, dīyante.",
  "anya-e0805n5:477_1": "Dīyati, dīyanti.",
  "anya-e0805n5:477_2": "Dīyyate, dīyyante.",
  "anya-e0805n5:477_3": "Dīyyati, dīyyanti vā iccādi.",
  "anya-e0805n5:478_0": "Dadātu, dadantu.",
  "anya-e0805n5:478_1": "Dadāhi, dadātha.",
  "anya-e0805n5:478_2": "Dadāmi, dadāma.",
  "anya-e0805n5:478_3": "Dadataṁ, dadantaṁ.",
  "anya-e0805n5:478_4": "Dadassu, dadavho.",
  "anya-e0805n5:478_5": "Dade, dadāmase.",
  "anya-e0805n5:478_6": "Dajjatu, dajjantu iccādi.",
  "anya-e0805n5:478_7": "Detu, dentu.",
  "anya-e0805n5:478_8": "Dehi, detha.",
  "anya-e0805n5:478_9": "Demi, dema.",
  "anya-e0805n5:478_10": "Kamme dīyataṁ, dīyantaṁ.",
  "anya-e0805n5:478_11": "Dīyatu, dīyantu.",
  "anya-e0805n5:479_0": "Sattamiyaṁ dade, dadeyya, dadeyyuṁ.",
  "anya-e0805n5:479_1": "Dadeyyāsi, dadeyyātha.",
  "anya-e0805n5:479_2": "Dadeyyāmi, dadeyyāma.",
  "anya-e0805n5:479_3": "Dadetha, daderaṁ.",
  "anya-e0805n5:479_4": "Dadetho, dadeyyāvho.",
  "anya-e0805n5:479_5": "Dadeyyaṁ, dadeyyāmhe.",
  "anya-e0805n5:479_6": "Dajje, dajjeyya.",
  "anya-e0805n5:480_0": "“Kvaci dhātū”tiādinā eyyassāttañca, dajjā, dajjuṁ, dajjeyyuṁ.",
  "anya-e0805n5:480_1": "Dajjeyyāsi, dajjeyyātha.",
  "anya-e0805n5:480_2": "Dajjaṁ, eyyāmissa amādeso ca, dajjeyyāmi, dajjeyyāma.",
  "anya-e0805n5:480_3": "Dvittābhāve deyya, deyyuṁ.",
  "anya-e0805n5:480_4": "Deyyāsi, deyyātha.",
  "anya-e0805n5:480_5": "Dīyetha, dīyeyya.",
  "anya-e0805n5:481_0": "Hiyyattaniyaṁ adadā, adadū.",
  "anya-e0805n5:481_1": "Adado, adadattha.",
  "anya-e0805n5:481_2": "Adadaṁ, adadamha.",
  "anya-e0805n5:481_3": "Adadattha, adadamhase.",
  "anya-e0805n5:481_4": "Kamme adīyittha.",
  "anya-e0805n5:482_0": "Ajjatanimhi adadi, adadiṁsu, adaduṁ.",
  "anya-e0805n5:482_1": "Adajji, adajjiṁsu.",
  "anya-e0805n5:482_2": "Adāsi, adaṁsu.",
  "anya-e0805n5:482_3": "Adāsi, ado, adittha.",
  "anya-e0805n5:482_4": "Adāsiṁ, adāsimha, adamha.",
  "anya-e0805n5:482_5": "Adādānaṁ purindado.",
  "anya-e0805n5:482_6": "Kamme adīyittha, adīyyi.",
  "anya-e0805n5:483_0": "Bhavissantiyaṁ ikārāgamo, saralopādi, dadissati, dadissanti.",
  "anya-e0805n5:483_1": "Dajjissati, dajjissanti.",
  "anya-e0805n5:483_2": "Rassattaṁ, dassati, dassanti.",
  "anya-e0805n5:483_3": "Dassasi, dassatha.",
  "anya-e0805n5:483_4": "Dassāmi, dassāma. Dassate.",
  "anya-e0805n5:483_5": "Dīyissate, dīyissati.",
  "anya-e0805n5:484_0": "Kālātipattiyaṁ adadissa, adajjissa, adajjissā, adassa, adassā, adassaṁsu.",
  "anya-e0805n5:484_1": "Adīyissatha, adīyissa iccādi.",
  "anya-e0805n5:485_0": "Dhā dhāraṇe, pure viya vibhattuppatti, dvittarassattāni, appaccayalopo ca, “dutiyacatutthānaṁ paṭhamatatiyā”ti dhakārassa dakāro, dadhāti, dadhanti.",
  "anya-e0805n5:485_1": "Apipubbo tassa “tesu vuddhī”tiādinā akāralopo, “kvaci dhātū”tiādinā dhakārassa hakāro, rassattañca, dvāraṁ pidahati, pidahanti.",
  "anya-e0805n5:485_2": "Dvebhāvābhāve nidhiṁ nidheti, nidhenti.",
  "anya-e0805n5:486_0": "Kamme dhīyate, dhīyati, pidhīyate, pidhīyati.",
  "anya-e0805n5:487_0": "Tathā dadhātu, pidahatu, nidhetu, nidhentu.",
  "anya-e0805n5:487_1": "Dadhe, dadheyya, pidahe, pidaheyya, nidhe, nidheyya.",
  "anya-e0805n5:487_2": "Dadhāsi, pidahi.",
  "anya-e0805n5:487_3": "Dhassati, pidahissati, paridahessati.",
  "anya-e0805n5:487_4": "Adhassa, pidahissa iccādi.",
  "anya-e0805n5:488_0": "Juhotyādinayo.",
  "anya-e0805n5:489_0": "Avuddhikā tudādī ca, hūvādi ca tathāparo;",
  "anya-e0805n5:490_0": "Juhotyādi catuddhevaṁ, ñeyyā bhūvādayo idha.",
  "anya-e0805n5:491_0": "Bhūvādigaṇo.",
  "anya-e0805n5:492_0": "Rudhādigaṇa",
  "anya-e0805n5:493_0": "Rudha āvaraṇe, pure viya dhātusaññādimhi kate vibhattuppatti.",
  "anya-e0805n5:494_0": "“A”iti vattate.",
  "anya-e0805n5:495_0": "509.Rudhādito niggahītapubbañca.",
  "anya-e0805n5:496_0": "Catuppadamidaṁ.",
  "anya-e0805n5:496_1": "Rudhaiccevamādito dhātugaṇato appaccayo hoti kattari vibhattippaccayesu, niggahītañca tato pubbaṁ hutvā āgamo hoti, tañca niggahītaṁ pakatiyā sarānugatattā dhātussarato paraṁ hoti.",
  "anya-e0805n5:496_2": "Casaddena iīeopaccayā ca, niggahītassa vaggantattaṁ.",
  "anya-e0805n5:496_3": "Idha saṁyogantattā na vuddhi hoti, tadāgamassa taggahaṇena gahaṇato.",
  "anya-e0805n5:497_0": "So maggaṁ rundhati, rundhanti.",
  "anya-e0805n5:497_1": "Rundhasi, rundhatha.",
  "anya-e0805n5:497_2": "Rundhāmi, rundhāma.",
  "anya-e0805n5:497_3": "Rundhate, rundhante iccādi, ikārādippaccayesu pana rundhiti, rundhīti, rundheti, rundhotītipi hoti.",
  "anya-e0805n5:498_0": "Kamme nipubbo yappaccayassa “tassa cavagga”iccādinā sadhātvantassa jhakāre kate “vagge ghosā”tiādinā dvittaṁ, maggo nirujjhate tena, nirujjhante.",
  "anya-e0805n5:498_1": "Parassapadatte nirujjhati, nirujjhanti.",
  "anya-e0805n5:498_2": "Nirujjhasi, nirujjhatha.",
  "anya-e0805n5:498_3": "Nirujjhāmi, nirujjhāma.",
  "anya-e0805n5:499_0": "Rundhatu, rundhantu.",
  "anya-e0805n5:499_1": "Rundhāhi, rundhatha.",
  "anya-e0805n5:499_2": "Rundhāmi, rundhāma.",
  "anya-e0805n5:499_3": "Rundhataṁ, rundhantaṁ.",
  "anya-e0805n5:499_4": "Rundhassu, rundhavho.",
  "anya-e0805n5:499_5": "Rundhe, rundhāmase.",
  "anya-e0805n5:499_6": "Nirujjhataṁ, nirujjhantaṁ.",
  "anya-e0805n5:499_7": "Nirujjhatu, nirujjhantu.",
  "anya-e0805n5:499_8": "Rundhe, rundheyya, rundheyyuṁ.",
  "anya-e0805n5:499_9": "Rundhetha, rundheraṁ.",
  "anya-e0805n5:499_10": "Nirujjhetha, nirujjheyya iccādi.",
  "anya-e0805n5:499_11": "Rundhi, rundhiṁsu.",
  "anya-e0805n5:499_12": "Arundhi, nirujjhittha.",
  "anya-e0805n5:499_13": "Nirujjhi, nirujjhiṁsu.",
  "anya-e0805n5:499_14": "Rundhissati, rundhissanti.",
  "anya-e0805n5:499_15": "Nirujjhissate, nirujjhissante.",
  "anya-e0805n5:499_16": "Nirujjhissati, nirujjhissanti.",
  "anya-e0805n5:499_17": "Arundhissa, arundhissaṁsu.",
  "anya-e0805n5:499_18": "Nirujjhissatha, nirujjhissa iccādi.",
  "anya-e0805n5:500_0": "Chidi dvidhākaraṇe, chindati, chindanti.",
  "anya-e0805n5:500_1": "Kamme chijjate, chijjante.",
  "anya-e0805n5:500_2": "Chijjati, chijjanti.",
  "anya-e0805n5:500_3": "Tathā chindatu, chindantu.",
  "anya-e0805n5:500_4": "Chijjatu, chijjantu.",
  "anya-e0805n5:500_5": "Chinde, chindeyya.",
  "anya-e0805n5:500_6": "Chijjeyya.",
  "anya-e0805n5:500_7": "Achindi, chindi, chindiṁsu.",
  "anya-e0805n5:500_8": "Achijjittha, chijji.",
  "anya-e0805n5:500_9": "Chindissati, chindissanti.",
  "anya-e0805n5:500_10": "Ssassa chādese –",
  "anya-e0805n5:500_11": "checchati, checchanti.",
  "anya-e0805n5:500_12": "Checchiti vā.",
  "anya-e0805n5:500_13": "Kamme chijjissate, chijjissante.",
  "anya-e0805n5:500_14": "Chijjissati, chijjissanti.",
  "anya-e0805n5:500_15": "Achindissa.",
  "anya-e0805n5:500_16": "Achijjissa iccādi.",
  "anya-e0805n5:501_0": "Bhidi vidāraṇe, bhindati, bhindanti iccādi.",
  "anya-e0805n5:502_0": "Yuja yoge, yuñjati, yuñjanti.",
  "anya-e0805n5:502_1": "Yujjate, yujjante.",
  "anya-e0805n5:502_2": "Yujjati, yujjanti. Yuñjatu. Yujjataṁ. Yuñje. Yujjetha.",
  "anya-e0805n5:502_3": "Ayuñji, ayuñjiṁsu.",
  "anya-e0805n5:502_4": "Ayujjittha, ayujji.",
  "anya-e0805n5:502_5": "Yuñjissati, yuñjissanti.",
  "anya-e0805n5:502_6": "Yujjissate, yujjissante.",
  "anya-e0805n5:502_7": "Yujjissati, yujjissanti.",
  "anya-e0805n5:502_8": "Ayuñjissa.",
  "anya-e0805n5:502_9": "Ayujjissatha, ayujjissa iccādi.",
  "anya-e0805n5:503_0": "Bhuja pālanabyavaharaṇesu, bhuñjati, bhuñjanti iccādi.",
  "anya-e0805n5:504_0": "Bhavissantiyaṁ “karassa sappaccayassa kāho”ti sutte sappaccayaggahaṇena bhujato ssassa khādeso, “ko khe cā”ti dhātvantassa kakāro, vuddhi, bhokkhati, bhokkhanti.",
  "anya-e0805n5:504_1": "Bhokkhasi, bhokkhatha.",
  "anya-e0805n5:504_2": "Bhokkhāmi, bhokkhāma.",
  "anya-e0805n5:504_3": "Khādesābhāve bhuñjissati, bhuñjissanti iccādi.",
  "anya-e0805n5:505_0": "Muca mocane, muñcati, muñcanti.",
  "anya-e0805n5:505_1": "Muccate, muccante.",
  "anya-e0805n5:505_2": "Muñcatu, muñcantu.",
  "anya-e0805n5:505_3": "Muccataṁ, muccantaṁ.",
  "anya-e0805n5:505_4": "Muñce, muñceyya, muñceyyuṁ.",
  "anya-e0805n5:505_5": "Muccetha, mucceraṁ.",
  "anya-e0805n5:505_6": "Amuñci, amuñciṁsu.",
  "anya-e0805n5:505_7": "Amuccittha.",
  "anya-e0805n5:505_8": "Mokkhati, mokkhanti.",
  "anya-e0805n5:505_9": "Muñcissati, muñcissanti.",
  "anya-e0805n5:505_10": "Muccissate, muccissante.",
  "anya-e0805n5:505_11": "Amuñcissa, amuccissatha iccādi.",
  "anya-e0805n5:506_0": "Rudhādigaṇo.",
  "anya-e0805n5:507_0": "Divādigaṇa",
  "anya-e0805n5:508_0": "Divu kīḷāvijigīsābyavahārajutithutikantigatīsu. Pure viya dhātvantalopavibhattuppattiyo.",
  "anya-e0805n5:509_0": "510.Divāditoyo.",
  "anya-e0805n5:510_0": "Divādito dhātugaṇato yappaccayo hoti kattari vihitesu vibhattippaccayesu.",
  "anya-e0805n5:511_0": "“Yaggahaṇaṁ, cavagga yakāra vakārattaṁ sadhātvantassa, pubbarūpa”nti ca vattate.",
  "anya-e0805n5:512_0": "511.Tathā kattari ca.",
  "anya-e0805n5:513_0": "Yathā bhāvakammesu yappaccayassādeso hoti, tathā kattaripi yappaccayassa sadhātvantassa cavagga yakāravakārādeso, pubbarūpañca kātabbānīti dhātvantassa vakārattā saha tena yakārassa vakāre kate dvibhāvo, “do dhassa cā”ti ettha caggahaṇena “bo vassā”ti vuttattā vakāradvayassa bakāradvayaṁ, dibbati, dibbanti.",
  "anya-e0805n5:513_1": "Dibbasi, dibbatha.",
  "anya-e0805n5:513_2": "Dibbāmi, dibbāma.",
  "anya-e0805n5:514_0": "Kamme dibbate, dibbante.",
  "anya-e0805n5:514_1": "Dibbati, dibbanti. Dibbatu. Dibbataṁ. Dibbe. Dibbetha. Adibbi.",
  "anya-e0805n5:514_2": "Adibbittha.",
  "anya-e0805n5:514_3": "Dibbissati.",
  "anya-e0805n5:514_4": "Dibbissate.",
  "anya-e0805n5:514_5": "Adibbissa iccādi.",
  "anya-e0805n5:515_0": "Sivu tantasantāne, sibbati, sibbanti. Sibbatu. Sibbeyya.",
  "anya-e0805n5:515_1": "Asibbi, sibbi.",
  "anya-e0805n5:515_2": "Sibbissati.",
  "anya-e0805n5:515_3": "Asibbissa iccādi.",
  "anya-e0805n5:516_0": "Pada gatimhi, upubbo dvittaṁ, “tathā kattari cā”ti sadhātvantassa yakārassa jakāro, dvittañca.",
  "anya-e0805n5:517_0": "Uppajjati, uppajjanti. Uppajjate, uppajjante, uppajjare.",
  "anya-e0805n5:518_0": "Kamme paṭipajjate, paṭipajjante. Paṭipajjati, paṭipajjanti. Bhāve uppajjate tayā.",
  "anya-e0805n5:519_0": "Tathā uppajjatu.",
  "anya-e0805n5:519_1": "Uppajjeyya. Udapajjā.",
  "anya-e0805n5:519_2": "Udapajjatha.",
  "anya-e0805n5:519_3": "Udapādi, uppajjī.",
  "anya-e0805n5:519_4": "Uppajjittha.",
  "anya-e0805n5:519_5": "Uppajjissati.",
  "anya-e0805n5:519_6": "Uppajjissa, uppajjissā iccādi.",
  "anya-e0805n5:520_0": "Budha avagamane, yappaccayaparattā na vuddhi, jhakārādesova viseso, dhammaṁ bujjhati, bujjhanti.",
  "anya-e0805n5:520_1": "Bujjhate, bujjhante, bujjhare vā.",
  "anya-e0805n5:521_0": "Kamme bujjhate mayā dhammo, bujjhante.",
  "anya-e0805n5:521_1": "Bujjhati, bujjhanti. Bujjhatu.",
  "anya-e0805n5:521_2": "Bujjheyya. Abujjhi.",
  "anya-e0805n5:521_3": "Abujjhittha.",
  "anya-e0805n5:521_4": "Bujjhissati.",
  "anya-e0805n5:521_5": "Abujjhissa.",
  "anya-e0805n5:522_0": "Yudha sampahāre, yujjhati, yujjhanti.",
  "anya-e0805n5:523_0": "Kudha kope, kujjhati, kujjhanti.",
  "anya-e0805n5:524_0": "Vidha tāḷane, vijjhati, vijjhanti iccādi.",
  "anya-e0805n5:525_0": "Naha bandhane, “ha vipariyayo”ti yogavibhāgena vipariyayo. Sannayhati, sannayhanti iccādi.",
  "anya-e0805n5:526_0": "Mana ñāṇe, ñādesova viseso, maññati, maññanti iccādi.",
  "anya-e0805n5:527_0": "Dā ādāne, saṁāpubbo “kvaci dhātū”tiādinā yamhi dhātvantassa ikāro, sīlaṁ samādiyati, samādiyanti iccādi.",
  "anya-e0805n5:528_0": "Tusa pītimhi, yappaccayassa pubbarūpattaṁ, tussati, tussanti iccādi.",
  "anya-e0805n5:529_0": "Tathā samu upasame, sammati, sammanti.",
  "anya-e0805n5:530_0": "Kupa kope, kuppati, kuppanti.",
  "anya-e0805n5:531_0": "Janajanane, “janādīnamā timhi cā”ti ettha “janādīnamā”ti yogavibhāgena yamhi dhātvantassa ākāro.",
  "anya-e0805n5:531_1": "Jāyati, jāyanti.",
  "anya-e0805n5:531_2": "Jāyate, jāyante.",
  "anya-e0805n5:532_0": "Kamme janīyati, janīyanti. Jāyatu. Jāyeyya.",
  "anya-e0805n5:532_1": "Ajāyi, ajani.",
  "anya-e0805n5:532_2": "Jāyissati, janissati.",
  "anya-e0805n5:532_3": "Ajāyissa, ajanissa iccādi.",
  "anya-e0805n5:533_0": "Divādigaṇo.",
  "anya-e0805n5:534_0": "Svādigaṇa",
  "anya-e0805n5:535_0": "Su savaṇe, pure viya vibhattuppatti.",
  "anya-e0805n5:536_0": "512.Svādito ṇuṇāuṇā ca.",
  "anya-e0805n5:537_0": "Suiccevamādito dhātugaṇato ṇu ṇāuṇāiccete paccayā honti kattari vihitesu vibhattippaccayesu.",
  "anya-e0805n5:537_1": "“Aññesu cā”ti ettha caggahaṇena ṇuppaccayassa vuddhi.",
  "anya-e0805n5:537_2": "Tatthevānuvattitavāggahaṇena svādīnaṁ ṇuṇādīsu na vuddhi.",
  "anya-e0805n5:538_0": "Dhammaṁ suṇoti, saralopādi, suṇanti.",
  "anya-e0805n5:538_1": "Suṇosi, suṇotha.",
  "anya-e0805n5:538_2": "Suṇomi, suṇoma.",
  "anya-e0805n5:538_3": "Ṇāpaccaye suṇāti, suṇanti.",
  "anya-e0805n5:538_4": "Suṇāsi, “kvaci dhātū”tiādinā rassattaṁ, suṇasi, suṇātha, suṇatha.",
  "anya-e0805n5:538_5": "Suṇāmi, suṇāma.",
  "anya-e0805n5:539_0": "Kamme yappaccaye “kvaci dhātū”tiādinā dīgho, sūyate, sūyante.",
  "anya-e0805n5:539_1": "Sūyati, sūyanti.",
  "anya-e0805n5:539_2": "Dvitte rassattaṁ, suyyati, suyyanti.",
  "anya-e0805n5:539_3": "Sūyyati, sūyyanti vā.",
  "anya-e0805n5:540_0": "Suṇotu, suṇantu.",
  "anya-e0805n5:540_1": "Suṇohi, suṇotha.",
  "anya-e0805n5:540_2": "Suṇomi, suṇoma.",
  "anya-e0805n5:540_3": "Suṇātu, suṇantu.",
  "anya-e0805n5:540_4": "Suṇa, suṇāhi, suṇātha.",
  "anya-e0805n5:540_5": "Suṇāmi, suṇāma.",
  "anya-e0805n5:540_6": "Suṇataṁ, suṇantaṁ.",
  "anya-e0805n5:540_7": "Suṇassu, suṇavho.",
  "anya-e0805n5:540_8": "Suṇe, suṇāmase.",
  "anya-e0805n5:540_9": "Kamme sūyataṁ, sūyantaṁ.",
  "anya-e0805n5:540_10": "Sūyatu, sūyantu.",
  "anya-e0805n5:541_0": "Suṇe, suṇeyya, suṇeyyuṁ.",
  "anya-e0805n5:541_1": "Suṇeyyāsi, suṇeyyātha.",
  "anya-e0805n5:541_2": "Suṇeyyāmi, suṇeyyāma.",
  "anya-e0805n5:541_3": "Suṇetha, suṇeraṁ.",
  "anya-e0805n5:541_4": "Suṇetho, suṇeyyāvho.",
  "anya-e0805n5:541_5": "Suṇeyyaṁ, suṇeyyāmhe.",
  "anya-e0805n5:541_6": "Sūyetha, sūyeyya.",
  "anya-e0805n5:542_0": "Asuṇi, suṇi, asuṇiṁsu, suṇiṁsu.",
  "anya-e0805n5:542_1": "Asuṇi, asuṇittha.",
  "anya-e0805n5:542_2": "Asuṇiṁ, suṇiṁ, asuṇimha, suṇimha.",
  "anya-e0805n5:542_3": "Asuṇittha, suṇittha.",
  "anya-e0805n5:542_4": "Ṇāpaccayalopo, vuddhi, sassa dvibhāvo, sāgamo, assosi, assosiṁsu, paccassosuṁ.",
  "anya-e0805n5:542_5": "Assosi, assosittha.",
  "anya-e0805n5:542_6": "Assosiṁ, assosimha, assosimhā vā, assosittha.",
  "anya-e0805n5:542_7": "Asūyittha, assūyi.",
  "anya-e0805n5:543_0": "Saralopādi, suṇissati, suṇissanti.",
  "anya-e0805n5:543_1": "Suṇissasi, suṇissatha.",
  "anya-e0805n5:543_2": "Suṇissāmi, suṇissāma.",
  "anya-e0805n5:543_3": "Suṇissate, suṇissante.",
  "anya-e0805n5:543_4": "Suṇissase, suṇissavhe.",
  "anya-e0805n5:543_5": "Suṇissaṁ, suṇissāmhe.",
  "anya-e0805n5:543_6": "Ṇāpaccayalopo, vuddhi, sossati, sossanti.",
  "anya-e0805n5:543_7": "Sossasi, sossatha.",
  "anya-e0805n5:543_8": "Sossāmi, sossāma. Sossate.",
  "anya-e0805n5:543_9": "Sūyissate, sūyissati. Asuṇissa.",
  "anya-e0805n5:543_10": "Asūyissa iccādi.",
  "anya-e0805n5:544_0": "Hi gatimhi, papubbo ṇāpaccayo, pahiṇāti, pahiṇati vā, pahiṇanti.",
  "anya-e0805n5:544_1": "Pahiṇātu, pahiṇantu.",
  "anya-e0805n5:544_2": "Pahiṇeyya.",
  "anya-e0805n5:544_3": "Pahiṇi, dūtaṁ pāhesi.",
  "anya-e0805n5:544_4": "Pahiṇissati.",
  "anya-e0805n5:544_5": "Pahiṇissa iccādi.",
  "anya-e0805n5:545_0": "Vu saṁvaraṇe, āvuṇāti, āvuṇanti iccādi.",
  "anya-e0805n5:546_0": "Mi pakkhepe, “kvaci dhātū”tiādinā ṇassa nattaṁ, minoti, minanti iccādi.",
  "anya-e0805n5:547_0": "Apa pāpuṇane, papubbo saralope “dīgha”nti dīgho, uṇāpaccayo, sampattiṁ pāpuṇāti, pāpuṇanti.",
  "anya-e0805n5:547_1": "Pāpuṇāsi, pāpuṇātha.",
  "anya-e0805n5:547_2": "Pāpuṇāmi, pāpuṇāma.",
  "anya-e0805n5:548_0": "Kamme pāpīyati, pāpīyanti.",
  "anya-e0805n5:548_1": "Tathā pāpuṇātu. Pāpīyatu.",
  "anya-e0805n5:548_2": "Pāpuṇe, pāpuṇeyya.",
  "anya-e0805n5:548_3": "Pāpīyeyya.",
  "anya-e0805n5:548_4": "Pāpuṇi, pāpuṇiṁsu. Pāpīyi.",
  "anya-e0805n5:548_5": "Pāpuṇissati.",
  "anya-e0805n5:548_6": "Pāpīyissati.",
  "anya-e0805n5:548_7": "Pāpuṇissa.",
  "anya-e0805n5:548_8": "Pāpīyissa iccādi.",
  "anya-e0805n5:549_0": "Saka sattimhi, dvibhāvo, sakkuṇāti, sakkuṇanti.",
  "anya-e0805n5:549_1": "Bhāve “pubbarūpañcā”ti pubbarūpattaṁ, sakkate tayā, sakkati vā, sakkuṇātu.",
  "anya-e0805n5:549_2": "Sakkuṇeyya.",
  "anya-e0805n5:549_3": "“Kvaci dhātū”tiādinā sakantassa khādeso ajjatanādimhi, asakkhi, sakkhi, asakkhiṁsu, sakkhiṁsu.",
  "anya-e0805n5:549_4": "Sakkhissati, sakkhissanti.",
  "anya-e0805n5:549_5": "Asakkhissa, asakkhissaṁsu iccādi.",
  "anya-e0805n5:550_0": "Svādigaṇo.",
  "anya-e0805n5:551_0": "Kiyādigaṇa",
  "anya-e0805n5:552_0": "Kī dabbavinimaye, vipubbo dvittaṁ, pure viya vibhattuppatti.",
  "anya-e0805n5:553_0": "513.Kiyādito nā.",
  "anya-e0805n5:554_0": "Kīicceva mādito dhātugaṇato nāpaccayo hoti kattari.",
  "anya-e0805n5:554_1": "Nāparattā na vuddhi, “kvaci dhātū”tiādinā kiyādīnaṁ nāmhi rassattaṁ, kīto nāpaccayanakārassa ṇattañca.",
  "anya-e0805n5:555_0": "Bhaṇḍaṁ vikkiṇāti, vikkiṇanti.",
  "anya-e0805n5:555_1": "Vikkīyati, vikkīyanti.",
  "anya-e0805n5:555_2": "Vikkiṇātu, vikkiṇantu.",
  "anya-e0805n5:555_3": "Vikkīyatu, vikkīyantu.",
  "anya-e0805n5:555_4": "Vikkiṇe, vikkiṇeyya.",
  "anya-e0805n5:555_5": "Vikkīyeyya, vikkīyeyyuṁ.",
  "anya-e0805n5:555_6": "Avikkiṇi, vikkiṇi.",
  "anya-e0805n5:555_7": "Vikkīyittha, vikkīyi.",
  "anya-e0805n5:555_8": "Vikkiṇissati, vikkiṇissanti.",
  "anya-e0805n5:555_9": "Vikkīyissati, vikkīyissanti.",
  "anya-e0805n5:555_10": "Avikkiṇissa, avikkiṇissaṁsu.",
  "anya-e0805n5:555_11": "Vikkīyissa, vikkīyissaṁsu iccādi.",
  "anya-e0805n5:556_0": "Ji jaye, kilese jināti, jinanti.",
  "anya-e0805n5:556_1": "Jīyati, jīyanti.",
  "anya-e0805n5:556_2": "Evaṁ jinātu. Jīyatu. Jineyya. Jīyeyya.",
  "anya-e0805n5:556_3": "Ajini, jini, ajiniṁsu, jiniṁsu.",
  "anya-e0805n5:556_4": "Ajesi, ajesuṁ.",
  "anya-e0805n5:556_5": "Ajinittha.",
  "anya-e0805n5:556_6": "Ajīyittha, ajīyi.",
  "anya-e0805n5:556_7": "Jinissati, jinissanti.",
  "anya-e0805n5:556_8": "Vijessati, vijessanti.",
  "anya-e0805n5:556_9": "Jīyissati, jīyissanti. Ajinissa.",
  "anya-e0805n5:556_10": "Ajīyissa iccādi.",
  "anya-e0805n5:557_0": "Tathā ci caye, cināti, cinanti iccādi.",
  "anya-e0805n5:558_0": "Ñā avabodhane nāpaccayo.",
  "anya-e0805n5:559_0": "“Vā”ti vattate.",
  "anya-e0805n5:560_0": "514.Ñāssa jā jaṁ nā.",
  "anya-e0805n5:561_0": "Ñāiccetassa dhātussa jā jaṁ nāiccete ādesā honti vā.",
  "anya-e0805n5:562_0": "Jādeso nāmhi jaṁ ñāmhi, nābhāvo timhi evidha;",
  "anya-e0805n5:563_0": "Vavatthitavibhāsattha-vāsaddassānuvattanā;",
  "anya-e0805n5:564_0": "Dhammaṁ vijānāti, vināyati vā, vijānanti.",
  "anya-e0805n5:565_0": "Kamme viññāyati, viññāyanti.",
  "anya-e0805n5:565_1": "Ivaṇṇāgame pubbalopo, “kvaci dhātū”tiādinā ekāro, dvittañca, ñeyyati, ñeyyanti.",
  "anya-e0805n5:565_2": "Vijānātu, vijānantu, rassattaṁ.",
  "anya-e0805n5:565_3": "Vijāna, vijānāhi, vijānātha.",
  "anya-e0805n5:565_4": "Vijānāmi, vijānāma.",
  "anya-e0805n5:565_5": "Vijānataṁ, vijānantaṁ.",
  "anya-e0805n5:565_6": "Vijānassu.",
  "anya-e0805n5:565_7": "Viññāyatu, viññāyantu.",
  "anya-e0805n5:566_0": "515.Eyyassañāto iyā ñā vā.",
  "anya-e0805n5:567_0": "Eyyassa vibhattissa ñāiccetāya dhātuyā parassa iyā ñāiccete ādesā honti vā, saralopādi. Vijāniyā.",
  "anya-e0805n5:568_0": "Ñādese ñāssa jaṁādeso.",
  "anya-e0805n5:569_0": "“Ñāto, vā”ti ca vattate.",
  "anya-e0805n5:570_0": "516.Nāssa lopo yakārattaṁ.",
  "anya-e0805n5:571_0": "Ñāiccetāya dhātuyā parassa nāpaccayassa lopo hoti vā, yakārattañca, vavatthitavibhāsatthoyaṁ vāsaddo. Tena –",
  "anya-e0805n5:572_0": "Ñāmhi niccañca nālopo,",
  "anya-e0805n5:573_0": "Vibhāsājjatanādisu;",
  "anya-e0805n5:574_0": "Aññattha na ca hotāyaṁ,",
  "anya-e0805n5:575_0": "Nāto timhi yakāratā.",
  "anya-e0805n5:576_0": "Niggahītassa vaggantattaṁ, vijaññā, vijāneyya, vijāneyyuṁ.",
  "anya-e0805n5:576_1": "Vijāneyyāsi, vijāneyyātha.",
  "anya-e0805n5:576_2": "Vijāneyyāmi, vijāneyyāma, vijānemu vā.",
  "anya-e0805n5:576_3": "Vijānetha.",
  "anya-e0805n5:576_4": "Viññāyeyya, viññāyeyyuṁ.",
  "anya-e0805n5:577_0": "Samajāni, sañjāni, sañjāniṁsu.",
  "anya-e0805n5:577_1": "Nālope aññāsi, aññāsuṁ.",
  "anya-e0805n5:577_2": "Vijānittha.",
  "anya-e0805n5:577_3": "Viññāyittha.",
  "anya-e0805n5:577_4": "Paññāyi, paññāyiṁsu.",
  "anya-e0805n5:577_5": "Vijānissati, vijānissanti.",
  "anya-e0805n5:577_6": "Ñassati, ñassanti.",
  "anya-e0805n5:577_7": "Viññāyissate, viññāyissante.",
  "anya-e0805n5:577_8": "Paññāyissati, paññāyissanti.",
  "anya-e0805n5:577_9": "“Kvaci dhātū”tiādinā ssassa hi ca, paññāyihiti, paññāyihinti. Ajānissa.",
  "anya-e0805n5:577_10": "Ajānissatha.",
  "anya-e0805n5:577_11": "Aññāyissatha, aññāyissa iccādi.",
  "anya-e0805n5:578_0": "Mā māne, “kvaci dhātū”tiādinā māntassa ikāro, mināti, minanti. Kamme mīyati, mīyanti iccādi.",
  "anya-e0805n5:579_0": "Lū chedane, nāmhi rassattaṁ, lunāti, lunanti. Lūyati, lūyanti iccādi.",
  "anya-e0805n5:580_0": "Dhū kampane, dhunāti, dhunanti. Dhūyati, dhūyanti iccādi.",
  "anya-e0805n5:581_0": "Gaha upādāne, nāmhi sampatte –",
  "anya-e0805n5:582_0": "517.Gahāditoppaṇhā.",
  "anya-e0805n5:583_0": "Gahaiccevamādito dhātuto ppa ṇhāiccete paccayā honti kattari. Ādisaddoyaṁ pakāro.",
  "anya-e0805n5:584_0": "“Gahassā”ti vattate.",
  "anya-e0805n5:585_0": "518.Halopo ṇhāmhi.",
  "anya-e0805n5:586_0": "Gahaiccetassa dhātussa hakārassa lopo hoti ṇhāmhi paccaye pare.",
  "anya-e0805n5:586_1": "Sīlaṁ gaṇhāti, rassatte gaṇhati vā, gaṇhanti.",
  "anya-e0805n5:586_2": "Gaṇhāsi, gaṇhātha.",
  "anya-e0805n5:586_3": "Gaṇhāmi, gaṇhāma.",
  "anya-e0805n5:587_0": "Kamme “ye”ti vattamāne “havipariyayo lo vā”ti hakārassa yakārena vipariyayo hoti. Gayhati, gayhanti.",
  "anya-e0805n5:588_0": "Gaṇhātu, gaṇhantu.",
  "anya-e0805n5:588_1": "Gaṇha, gaṇhāhi, gaṇhātha.",
  "anya-e0805n5:588_2": "Gaṇhāmi, gaṇhāma.",
  "anya-e0805n5:588_3": "Gaṇhataṁ, gaṇhantaṁ.",
  "anya-e0805n5:588_4": "Gayhataṁ, gayhantaṁ.",
  "anya-e0805n5:588_5": "Gayhatu, gayhantu.",
  "anya-e0805n5:588_6": "Gaṇhe, gaṇheyya, gaṇheyyuṁ.",
  "anya-e0805n5:588_7": "Gayheyya, gayheyyuṁ.",
  "anya-e0805n5:588_8": "Aggaṇhi, gaṇhi, aggaṇhiṁsu, gaṇhiṁsu.",
  "anya-e0805n5:589_0": "Yadā “kvaci dhātū”tiādinā asabbadhātuke vikaraṇapaccayassa lopo, ikārāgamassa ekāro ca, tadā sāgamo.",
  "anya-e0805n5:590_0": "Aggahesi, aggahesuṁ.",
  "anya-e0805n5:590_1": "Aggahi, aggahiṁsu, aggahuṁ.",
  "anya-e0805n5:590_2": "Aggayhittha, aggayhi.",
  "anya-e0805n5:590_3": "Gaṇhissati, gaṇhissanti.",
  "anya-e0805n5:590_4": "Gahessati, gahessanti.",
  "anya-e0805n5:590_5": "Gahīyissate, gahīyissante.",
  "anya-e0805n5:590_6": "Gayhissati, gayhissanti.",
  "anya-e0805n5:590_7": "Aggaṇhissa, aggahissa.",
  "anya-e0805n5:590_8": "Aggaṇhissatha, aggahissatha.",
  "anya-e0805n5:590_9": "Aggayhissatha, aggayhissa iccādi.",
  "anya-e0805n5:591_0": "Ppappaccaye –",
  "anya-e0805n5:592_0": "519.Gahassa ghe ppe.",
  "anya-e0805n5:593_0": "Gahaiccetassa dhātussa sabbassa gheādeso hoti ppappaccaye pare. Gheppati iccādi.",
  "anya-e0805n5:594_0": "Kiyādigaṇo.",
  "anya-e0805n5:595_0": "Tanādigaṇa",
  "anya-e0805n5:596_0": "Tanu vitthāre, pure viya dhātvantalopavibhattuppattiyo.",
  "anya-e0805n5:597_0": "520.Tanādito oyirā.",
  "anya-e0805n5:598_0": "Tanuiccevamādito dhātugaṇato oyiraiccete paccayā honti kattari. Karatovāyaṁ yirappaccayo.",
  "anya-e0805n5:599_0": "Dhammaṁ tanoti, tanonti. Tanosi, tanotha. Tanomi, tanoma.",
  "anya-e0805n5:600_0": "“Vā”ti vattate.",
  "anya-e0805n5:601_0": "521.Uttamokāro.",
  "anya-e0805n5:602_0": "Tanādito okārappaccayo uttamāpajjate vā.",
  "anya-e0805n5:602_1": "Vavatthitavibhāsatthoyaṁ vāsaddo.",
  "anya-e0805n5:602_2": "Ettha ca vikaraṇakāriyavidhippakaraṇato “okāro”ti ovikaraṇaṁ gayhati.",
  "anya-e0805n5:602_3": "Tanute, bahuvacane “yavakārā cā”ti vattaṁ, tanvante.",
  "anya-e0805n5:602_4": "Tanuse, tanuvhe.",
  "anya-e0805n5:602_5": "Tanve, tanumhe.",
  "anya-e0805n5:603_0": "Kamme “kvaci dhātū”tiādinā tanudhātvantassa yamhi ākāro, patāyate, patāyante.",
  "anya-e0805n5:603_1": "Patāyati, patāyanti.",
  "anya-e0805n5:603_2": "Ākārābhāve pataññati, pataññanti.",
  "anya-e0805n5:603_3": "Tanotu, tanontu.",
  "anya-e0805n5:603_4": "Taneyya, taneyyuṁ.",
  "anya-e0805n5:603_5": "Atani, ataniṁsu.",
  "anya-e0805n5:603_6": "Atāyittha, patāyi.",
  "anya-e0805n5:603_7": "Tanissati, tanissanti.",
  "anya-e0805n5:603_8": "Patāyissati, patāyissanti. Atanissa.",
  "anya-e0805n5:603_9": "Patāyissa iccādi.",
  "anya-e0805n5:604_0": "Kara karaṇe, puññaṁ karoti.",
  "anya-e0805n5:605_0": "Bahuvacane “vā”ti vattamāne, “uttamokāro”ti utte kate –",
  "anya-e0805n5:606_0": "“Vā, utta”nti ca vattate.",
  "anya-e0805n5:607_0": "522.Karassākāro ca.",
  "anya-e0805n5:608_0": "Karaiccetassa dhātussa akāro uttamāpajjate vā.",
  "anya-e0805n5:608_1": "Vavatthitavibhāsatthoyaṁ vāsaddo, “yavakārā cā”ti apadantassa paraukārassa vakāro, “kvaci dhātū”tiādinā dhāturakārassa vakārasmiṁ lopo, vakārassa dvitte tassa “bbo vvassā”ti bakāradvayaṁ, kubbanti, karonti.",
  "anya-e0805n5:608_2": "Karosi, karotha.",
  "anya-e0805n5:608_3": "Karomi, karoma.",
  "anya-e0805n5:608_4": "Tathā kurute, kubbante.",
  "anya-e0805n5:608_5": "Kuruse, kuruvhe.",
  "anya-e0805n5:608_6": "Kubbe, kurumhe.",
  "anya-e0805n5:608_7": "Yirappaccaye rakāralopo, kayirati, kayiranti iccādi.",
  "anya-e0805n5:609_0": "Kammeyappaccaye “ivaṇṇāgamo vā”ti īkārāgamo, yakārassa dvittaṁ, karīyyate kaṭo tena, karīyyati, karīyyanti.",
  "anya-e0805n5:609_1": "Karīyati, karīyanti vā.",
  "anya-e0805n5:609_2": "Īkārābhāve “tassa cavagga”iccādinā sadhātvantassa yakārattaṁ, dvittañca.",
  "anya-e0805n5:609_3": "Kayyati, kayyanti.",
  "anya-e0805n5:609_4": "Ikārāgame “kvaci dhātu”iccādisutte caggahaṇena rayānaṁ vipariyayo, kayirati kaṭo tena, kayiranti iccādi.",
  "anya-e0805n5:610_0": "Tathā kusalaṁ karotu, kurutu vā, kubbantu, karontu.",
  "anya-e0805n5:610_1": "Karohi, karotha.",
  "anya-e0805n5:610_2": "Karomi, karoma.",
  "anya-e0805n5:610_3": "Kurutaṁ, kubbantaṁ.",
  "anya-e0805n5:610_4": "Kurussu, kurassu vā, kuruvho.",
  "anya-e0805n5:610_5": "Kubbe, kubbāmase.",
  "anya-e0805n5:611_0": "Kamme karīyatu, karīyantu, kayyataṁ, kayirataṁ, kayiratu.",
  "anya-e0805n5:612_0": "Sattamiyaṁ kare, kareyya, kareyyuṁ.",
  "anya-e0805n5:612_1": "Kareyyāsi, kareyyātha.",
  "anya-e0805n5:612_2": "Kareyyāmi, kareyyāma.",
  "anya-e0805n5:612_3": "Utte kubbe, kubbeyya.",
  "anya-e0805n5:613_0": "Yirappaccaye –",
  "anya-e0805n5:614_0": "Yirato āttameyyassa, ethādisseyyumādisu;",
  "anya-e0805n5:615_0": "Eyyasaddassa lopo ca, “kvaci dhātū”tiādinā.",
  "anya-e0805n5:616_0": "Saralopādi, kayirā, kayiruṁ.",
  "anya-e0805n5:616_1": "Kayirāsi, kayirātha.",
  "anya-e0805n5:616_2": "Kayirāmi, kayirāma.",
  "anya-e0805n5:616_3": "Attanopade kayirātha dhīro, kubbetha, karetha vā, “kvaci dhātū”tiādinā kussa kru ca, krubbetha, krubberaṁ.",
  "anya-e0805n5:616_4": "Krubbetho, krubbeyyāvho.",
  "anya-e0805n5:616_5": "Krubbeyyaṁ, krubbeyyāmhe.",
  "anya-e0805n5:616_6": "Kamme karīyeyya, karīyeyyuṁ.",
  "anya-e0805n5:617_0": "Hiyyattaniyaṁ “karassa kā”ti yogavibhāgena kā hoti, saralopādi.",
  "anya-e0805n5:618_0": "Akā, akarā, akarū.",
  "anya-e0805n5:618_1": "Akaro, akattha, akarottha.",
  "anya-e0805n5:618_2": "Akaṁ, akaraṁ, akamha, akaramha. Akattha.",
  "anya-e0805n5:618_3": "Akariṁ, akaramhase.",
  "anya-e0805n5:619_0": "“Vā”ti vattate.",
  "anya-e0805n5:620_0": "523.Karassa kāsattamajjatanimhi.",
  "anya-e0805n5:621_0": "Kara iccetassa dhātussa sabbasseva kāsattaṁ hoti vā ajjatanimhi vibhattimhi pare.",
  "anya-e0805n5:621_1": "“Kāsatta”miti bhāvaniddesena aññasmāpi dhātuto sāgamo.",
  "anya-e0805n5:621_2": "Atha vā yadā karassa kā hoti, sattañcāgamo ajjatanimhi vāti attho, tadā “sattamajjatanimhī”ti yogavibhāgena aññasmāpi dhātuto sāgamopi sijjhati, “yogavibhāgato iṭṭhappasiddhī”ti yebhuyyena dīghatova hoti, “karassa kā”ti yogavibhāgena kābhāvo ca hiyyattaniyaṁ siddho hoti.",
  "anya-e0805n5:622_0": "Akāsi, akāsuṁ.",
  "anya-e0805n5:622_1": "Akāsi, akāsittha.",
  "anya-e0805n5:622_2": "Akāsiṁ, akāsimha.",
  "anya-e0805n5:622_3": "Akāsittha.",
  "anya-e0805n5:622_4": "Kāsattābhāve akari, kari, akariṁsu, kariṁsu, akaṁsu, akaruṁ.",
  "anya-e0805n5:622_5": "Akari, akarittha.",
  "anya-e0805n5:622_6": "Akariṁ, kariṁ, akarimha, karimha.",
  "anya-e0805n5:622_7": "Akarittha.",
  "anya-e0805n5:622_8": "Akarīyittha, akarīyi vā.",
  "anya-e0805n5:623_0": "“Vā, lopo, bhavissantimhi ssassa cā”ti ca vattate.",
  "anya-e0805n5:624_0": "524.Karassa sappaccayassa kāho.",
  "anya-e0805n5:625_0": "Karaiccetassa dhātussa sappaccayassa kāhādeso hoti vā bhavissantimhi, ssassa ca lopo hoti.",
  "anya-e0805n5:625_1": "Adhikabhūtasappaccayaggahaṇena vacamucabhujādito ssassa khādeso, vasa chidi labhādito chādeso ca hoti.",
  "anya-e0805n5:626_0": "Kāhati, kāhanti.",
  "anya-e0805n5:626_1": "Kāhasi, kāhatha.",
  "anya-e0805n5:626_2": "Kāhāmi, kāhāma.",
  "anya-e0805n5:626_3": "Ikārāgame kāhiti, kāhinti iccādi.",
  "anya-e0805n5:626_4": "Kāhābhāve karissati, karissanti.",
  "anya-e0805n5:626_5": "Karissasi, karissatha.",
  "anya-e0805n5:626_6": "Karissāmi, karissāma.",
  "anya-e0805n5:626_7": "Karissate, karissante.",
  "anya-e0805n5:626_8": "Karissase, karissavhe.",
  "anya-e0805n5:626_9": "Karissaṁ, karissāmhe.",
  "anya-e0805n5:626_10": "Karīyissati, karīyissanti. Akarissa.",
  "anya-e0805n5:626_11": "Akarīyissā iccādi.",
  "anya-e0805n5:627_0": "Yadā saṁpubbo, tadā “purasamupaparīhi karotissa kha kharā vā”ti yogavibhāgena tyādivibhattīsupi saṁpubbakarotissa kharādeso.",
  "anya-e0805n5:628_0": "Abhisaṅkharoti, abhisaṅkharonti.",
  "anya-e0805n5:628_1": "Abhisaṅkharīyati, abhisaṅkharīyanti.",
  "anya-e0805n5:628_2": "Abhisaṅkharotu.",
  "anya-e0805n5:628_3": "Abhisaṅkhareyya.",
  "anya-e0805n5:628_4": "Abhisaṅkhari, khādese abhisaṅkhāsi vā.",
  "anya-e0805n5:628_5": "Abhisaṅkharissati.",
  "anya-e0805n5:628_6": "Abhisaṅkharissa iccādi.",
  "anya-e0805n5:629_0": "Saka sattimhi, opaccayo, sakkoti, sakkonti. Sakkosi, sakkotha. Sakkomi, sakkoma iccādi.",
  "anya-e0805n5:630_0": "Apa pāpuṇane, papubbo, pappoti, papponti.",
  "anya-e0805n5:630_1": "Papposi, pappotha.",
  "anya-e0805n5:630_2": "Pappomi, pappoma.",
  "anya-e0805n5:630_3": "Pappotu, pappontu iccādi.",
  "anya-e0805n5:631_0": "Tanādigaṇo.",
  "anya-e0805n5:632_0": "Curādigaṇa",
  "anya-e0805n5:633_0": "Dhura theyye, pure viya dhātvantalopo, vibhattuppatti.",
  "anya-e0805n5:634_0": "“Tathā kattari cā”ti ito “kattarī”ti ca sīhavilokanena bhāvakammaggahaṇāni ca vattante, maṇḍūkagatiyā kāritaggahaṇañca.",
  "anya-e0805n5:635_0": "525.Curādito ṇeṇayā.",
  "anya-e0805n5:636_0": "Curaiccevamādito dhātugaṇato ṇe ṇayaiccete paccayā honti kattari, bhāve ca kammani, vibhattippaccayesu.",
  "anya-e0805n5:636_1": "“Kāritaṁ viya ṇānubandho”ti ṇe ṇayānaṁ kāritabyapadeso.",
  "anya-e0805n5:637_0": "526.Kāritānaṁ ṇo lopaṁ.",
  "anya-e0805n5:638_0": "Kāritappaccayānaṁ ṇakāro lopamāpajjate.",
  "anya-e0805n5:639_0": "527.Asaṁyogantassa vuddhi kārite.",
  "anya-e0805n5:640_0": "Asaṁyogantassa dhātussa kārite pare vuddhi hotīti ukārassokāro vuddhi.",
  "anya-e0805n5:641_0": "Dhanaṁ coreti, corenti.",
  "anya-e0805n5:641_1": "Coresi, coretha.",
  "anya-e0805n5:641_2": "Coremi, corema.",
  "anya-e0805n5:641_3": "Ṇayappaccaye –",
  "anya-e0805n5:641_4": "corayati, corayanti.",
  "anya-e0805n5:641_5": "Corayasi, corayatha.",
  "anya-e0805n5:641_6": "Corayāmi, corayāma.",
  "anya-e0805n5:641_7": "Corayate, corayante.",
  "anya-e0805n5:641_8": "Corayase, corayavhe.",
  "anya-e0805n5:641_9": "Coraye, corayāmhe.",
  "anya-e0805n5:642_0": "Kamme yappaccaye īkārāgamo, saralopādi ca, corīyate devadattena, corīyati, corīyanti iccādi.",
  "anya-e0805n5:643_0": "Coretu, corentu. Corehi. Corayatu, corayantu. Coraya, corayāhi.",
  "anya-e0805n5:644_0": "Coreyya, coreyyuṁ.",
  "anya-e0805n5:644_1": "Coraye, corayeyyuṁ.",
  "anya-e0805n5:644_2": "Acoresi, coresi, acoresuṁ, coresuṁ.",
  "anya-e0805n5:644_3": "Acorayi, corayi, acorayiṁsu, corayiṁsu, acorayuṁ, corayuṁ.",
  "anya-e0805n5:644_4": "Acoresi, acoresittha.",
  "anya-e0805n5:644_5": "Tvaṁ acorayi, acorayittha.",
  "anya-e0805n5:644_6": "Acoresiṁ, acoresimha.",
  "anya-e0805n5:644_7": "Acorayiṁ, acorayimha.",
  "anya-e0805n5:644_8": "Acorayittha.",
  "anya-e0805n5:644_9": "Acorīyittha, acorīyi.",
  "anya-e0805n5:645_0": "Corissati, corissanti.",
  "anya-e0805n5:645_1": "Corayissati, corayissanti.",
  "anya-e0805n5:645_2": "Corīyissate, corīyissante.",
  "anya-e0805n5:645_3": "Corīyissati, corīyissanti.",
  "anya-e0805n5:645_4": "Acorissa, acorayissa.",
  "anya-e0805n5:645_5": "Acorīyissatha, acorīyissa iccādi.",
  "anya-e0805n5:646_0": "Tathā cinta cintāyaṁ, saṁyogantattā vuddhiabhāvova viseso.",
  "anya-e0805n5:647_0": "Cinteti, cintayati, cintenti, cintayanti.",
  "anya-e0805n5:647_1": "Cintetu, cintayatu.",
  "anya-e0805n5:647_2": "Cinteyya, cintayeyya.",
  "anya-e0805n5:647_3": "Acintesi, cintesi, acintayi, cintayi.",
  "anya-e0805n5:647_4": "Cintessati, cintayissati.",
  "anya-e0805n5:647_5": "Acintissa, acintayissa iccādi.",
  "anya-e0805n5:648_0": "Manta guttabhāsane, manteti, mantayati iccādi purimasamaṁ.",
  "anya-e0805n5:649_0": "Pāla rakkhaṇe, dhammaṁ pāleti, pālayati. Pālīyati. Pāletu, pālayatu iccādi.",
  "anya-e0805n5:650_0": "Ghaṭa ghaṭane, ghāṭeti, ghāṭayati, ghaṭeti, ghaṭayati, ghaṭādittā vikappena vuddhi.",
  "anya-e0805n5:651_0": "Vida ñāṇe, vedeti, vedayati.",
  "anya-e0805n5:652_0": "Gaṇa saṅkhyāne, “ghaṭādīnaṁ vā”ti na vuddhi, gaṇeti, gaṇayati iccādi, sabbattha subodhaṁ.",
  "anya-e0805n5:653_0": "Curādigaṇo.",
  "anya-e0805n5:654_0": "Bhūvādī ca rudhādī ca, divādī svādayo gaṇā;",
  "anya-e0805n5:655_0": "Kiyādī ca tanādī ca, curādī cidha sattadhā.",
  "anya-e0805n5:656_0": "Vikaraṇavidhānaṁ samattaṁ.",
  "anya-e0805n5:657_0": "Dhātuppaccayantanaya",
  "anya-e0805n5:658_0": "Atha dhātuppaccayantā vuccante.",
  "anya-e0805n5:659_0": "Tattha dhātvatthe niddiṭṭhā khādikāritantā paccayā dhātuppaccayā nāma.",
  "anya-e0805n5:660_0": "Tija nisāna bandhanakhamāsu, dhātusaññādi.",
  "anya-e0805n5:661_0": "“Dhātuliṅgehi parā paccayā”ti ito dhātuggahaṇaṁ anuvattate, “parā, paccayā”ti ca adhikāro.",
  "anya-e0805n5:662_0": "528.Tija gupa kita mānehi kha cha sā vā.",
  "anya-e0805n5:663_0": "Tija gupa kita māna iccetehi dhātūhi kha cha sa iccete paccayā parā honti vā.",
  "anya-e0805n5:664_0": "Tijato khantiyaṁ khova, nindāyaṁ gupato tu cho;",
  "anya-e0805n5:665_0": "Kitā cho sova mānamhā, vavatthitavibhāsato.",
  "anya-e0805n5:666_0": "“Kvacādivaṇṇānamekassarānaṁ dvebhāvo”ti dhātvādissa dvibhāvo.",
  "anya-e0805n5:667_0": "“Byañjanantassā”ti vattamāne –",
  "anya-e0805n5:668_0": "529.Ko khe ca.",
  "anya-e0805n5:669_0": "Dhātvantassa byañjanassa kakārādeso hoti khappaccaye pare.",
  "anya-e0805n5:670_0": "Titikkha iti ṭhite –",
  "anya-e0805n5:671_0": "Dhātuvihitānaṁ tyādivibhattīnaṁ adhātuto appavattiyamāha.",
  "anya-e0805n5:672_0": "530.Dhātuppaccayehi vibhattiyo.",
  "anya-e0805n5:673_0": "Dhātvatthe niddiṭṭhehi khādikāritantehi paccayehi tyādayo vibhattiyo hontīti pure viya vattamānādayo yojetabbā.",
  "anya-e0805n5:674_0": "Ativākyaṁ titikkhati, titikkhanti.",
  "anya-e0805n5:674_1": "Kamme titikkhīyati.",
  "anya-e0805n5:674_2": "Tathā titikkhatu, titikkhantu.",
  "anya-e0805n5:674_3": "Titikkheyya, titikkheyyuṁ.",
  "anya-e0805n5:674_4": "Atitikkhi, atitikkhiṁsu.",
  "anya-e0805n5:674_5": "Titikkhissati.",
  "anya-e0805n5:674_6": "Atitikkhissa iccādi.",
  "anya-e0805n5:675_0": "Khappaccayābhāve appaccayassa ekāro, tejeti, tejati vā, tejanti iccādi.",
  "anya-e0805n5:676_0": "Gupa gopane, chappaccaye dvibhāvo, “pubbobbhāso”ti abbhāsasaññā, “abbhāsassā”ti vattamāne “antassivaṇṇākāro vā”ti abbhāsantassikāro, “kavaggassa cavaggo”ti abbhāsagakārassa jakāro ca.",
  "anya-e0805n5:677_0": "531.Byañjanantassa co chappaccayesu ca.",
  "anya-e0805n5:678_0": "Dhātvanthassa byañjanassa cakārādeso hoti chappaccayesu paresu.",
  "anya-e0805n5:678_1": "Tato vibhattiyo, kāyaṁ jigucchati, jigucchanti.",
  "anya-e0805n5:678_2": "Sesaṁ purimasamaṁ.",
  "anya-e0805n5:678_3": "Chābhāve gopeti, gopenti iccādi.",
  "anya-e0805n5:679_0": "Kita rogāpanayane, chappaccayo, dvittañca.",
  "anya-e0805n5:680_0": "Abbhāsaggahaṇamanuvattate.",
  "anya-e0805n5:681_0": "532.Mānakitānaṁ vatattaṁ vā.",
  "anya-e0805n5:682_0": "Abbhāsagatānaṁ māna kitaiccetesaṁ dhātūnaṁ vakāratakārattaṁ hoti vā yathākkamanti takāro, dhātvantassa cakāro, sesaṁ samaṁ.",
  "anya-e0805n5:682_1": "Rogaṁ tikicchati, tikicchanti iccādi.",
  "anya-e0805n5:682_2": "Takārābhāve “kavaggassa cavaggo”ti cakāro, vicikicchati, vicikicchanti iccādi.",
  "anya-e0805n5:683_0": "Māna vīmaṁsapūjāsu, sappaccayadvibhāvaīkāravakārā.",
  "anya-e0805n5:684_0": "533.Tato pāmānānaṁ vā maṁ sesu.",
  "anya-e0805n5:685_0": "Tato abbhāsato parāsaṁ pāmānānaṁ dhātūnaṁ vāmaṁiccete ādesā honti yathākkamaṁ sappaccaye pare.",
  "anya-e0805n5:685_1": "Sesūti bahuvacananiddeso payogepi vacanavipallāsañāpanatthaṁ.",
  "anya-e0805n5:685_2": "Atthaṁ vīmaṁsati, vīmaṁsanti iccādi.",
  "anya-e0805n5:686_0": "Aññattha “lopañcettamakāro”ti appaccayassekāro, māneti, mānenti.",
  "anya-e0805n5:687_0": "Bhuja pālanabyavaharaṇesu, bhottumicchatīti atthe –",
  "anya-e0805n5:688_0": "“Kha cha sā, vā”ti ca vattate.",
  "anya-e0805n5:689_0": "534.Bhuja ghasa hara su pādīhi tumicchatthesu.",
  "anya-e0805n5:690_0": "Bhuja ghasa hara su pā iccevamādīhi dhātūhi tumicchatthesu ca kha cha saiccete paccayā honti vā.",
  "anya-e0805n5:690_1": "Tumicchānaṁ, tumantayuttaicchāya vā atthā tumicchatthā, tena tumantarahitesu “bhojanamicchatī”tiādīsu na honti, “vuttatthānamappayogo”ti vākyassa appayogo, dhātvādissa dvebhāve kate “dutiyacatutthānaṁ paṭhamatatiyā”ti abbhāsabhakārassa bakāro, dhātvantassa “ko khe cā”ti kakāro, bubhukkhati, bubhukkhanti iccādi.",
  "anya-e0805n5:691_0": "Vāti kimatthaṁ? Bhottumicchati, icchatthesūti kimatthaṁ? Bhottuṁ gacchati.",
  "anya-e0805n5:692_0": "Ghasa adane, ghasitumicchatīti atthe chappaccayo, dvittaṁ, tatiya cavagga ikāra cakārādesā, jighacchati, jighacchanti.",
  "anya-e0805n5:693_0": "Hara haraṇe, haritumicchatīti atthe sappaccayo.",
  "anya-e0805n5:694_0": "535.Harassa gī se.",
  "anya-e0805n5:695_0": "Haraiccetassa dhātussa sabbassa gī hoti se paccaye pare.",
  "anya-e0805n5:695_1": "“Gīse”ti yogavibhāgena jissapi, ṭhānūpacārenādesassāpi dhātuvohārattā dvittaṁ, bhikkhaṁ jigīsati, jigīsanti.",
  "anya-e0805n5:696_0": "Su savaṇe, sotumicchati sussūsati, sussūsanti, “kvaci dhātū”tiādinā dīgho.",
  "anya-e0805n5:697_0": "Pā pāne, pātumicchatīti atthe sappaccayadvittarassattaikārādesā, “tato pāmānānaṁ vāmaṁ sesū”ti vādeso, pivāsati, pivāsanti iccādi.",
  "anya-e0805n5:698_0": "Ji jaye, vijetumicchati vijigīsati iccādi.",
  "anya-e0805n5:699_0": "Saṅgho pabbatamiva attānamācarati, pabbato iva ācaratīti vā atthe –",
  "anya-e0805n5:700_0": "536.Āya nāmato kattupamānādācāre.",
  "anya-e0805n5:701_0": "Ācaraṇakriyāya kattuno upamānabhūtamhā nāmato āyappaccayo hoti ācāratthe.",
  "anya-e0805n5:701_1": "Upamīyati etenāti upamānaṁ, kattuno upamānaṁ kattupamānaṁ, “vuttatthānamappayogo”ti ivasaddanivatti, dhātuppaccayantattā “tesaṁ vibhattiyo lopā cā”ti sutte tesaṁgahaṇena vibhattilopo, “pakati cassa sarantassā”ti pakatibhāvo, saralopādi, “dhātuppaccayehi vibhattiyo”ti vibhattuppatti, pabbatāyati saṅgho, evaṁ samuddamiva attānamācarati samuddāyati, cicciṭamiva attānamācarati cicciṭāyati saddo.",
  "anya-e0805n5:701_2": "Evaṁ dhūmāyati.",
  "anya-e0805n5:702_0": "“Nāmato, ācāre”ti ca vattate.",
  "anya-e0805n5:703_0": "537.Īyūpamānā ca.",
  "anya-e0805n5:704_0": "Upamānabhūtā nāmato īyappaccayo hoti ācāratthe.",
  "anya-e0805n5:704_1": "Puna upamānaggahaṇaṁ kattuggahaṇanivattanatthaṁ, tena kammatopi sijjhati, sesaṁ samaṁ.",
  "anya-e0805n5:704_2": "Achattaṁ chattamivācarati chattīyati, aputtaṁ puttamivācarati puttīyati sissamācariyo.",
  "anya-e0805n5:705_0": "Upamānāti kiṁ? Dhammamācarati, ācāreti kiṁ? Achattaṁ chattamiva rakkhati.",
  "anya-e0805n5:706_0": "“Īyo”ti vattate.",
  "anya-e0805n5:707_0": "538.Nāmamhātticchatthe.",
  "anya-e0805n5:708_0": "Nāmamhā attano icchatthe īyappaccayo hoti.",
  "anya-e0805n5:708_1": "Attano pattamicchati pattīyati, evaṁ vatthīyati, parikkhārīyati, cīvarīyati, paṭīyati, dhanīyati, puttīyati.",
  "anya-e0805n5:709_0": "Atticchattheti kimatthaṁ? Aññassa pattamicchati.",
  "anya-e0805n5:710_0": "Daḷhaṁ karoti vīriyanti atthe –",
  "anya-e0805n5:711_0": "Kāritaggahaṇamanuvattate.",
  "anya-e0805n5:712_0": "539.Dhāturūpenāmasmā ṇayoca.",
  "anya-e0805n5:713_0": "Dhātuyā rūpe nipphādetabbe, “taṁ karoti, tena atikkamati”iccādike payujjitabbe vā sati nāmamhā ṇayappaccayo hoti, kāritasaññā ca.",
  "anya-e0805n5:713_1": "Ṇalope, vibhattilopasaralopādīsu katesu vibhattuppatti, daḷhayati vīriyaṁ, evaṁ pamāṇayati, amissayati, tathā hatthinā atikkamati atihatthayati, vīṇāya upagāyati upavīṇayati, visuddhā hoti ratti visuddhayati, kusalaṁ pucchati kusalayati iccādi.",
  "anya-e0805n5:714_0": "540.Dhātūhi ṇe ṇaya ṇāpe ṇāpayā kāritāni hetvatthe.",
  "anya-e0805n5:715_0": "Sabbehi dhātūhi hetvatthe abhidheyye ṇe ṇayaṇāpe ṇāpaya iccete paccayā parā honti, te kāritasaññā ca honti.",
  "anya-e0805n5:715_1": "Hetuyeva attho hetvattho, so ca “yo kāreti sa hetū”ti laddhahetusañño suddhakattuno payojako hetukattā, atthato pesanajjhesanādiko payojakabyāpāro idha hetu nāma.",
  "anya-e0805n5:716_0": "Ettha ca –",
  "anya-e0805n5:717_0": "Ṇe ṇayāva uvaṇṇantā, āto dve pacchimā siyuṁ;",
  "anya-e0805n5:718_0": "Sesato caturo dve vā, vāsaddassānuvattito.",
  "anya-e0805n5:719_0": "Akammā dhātavo honti, kārite tu sakammakā;",
  "anya-e0805n5:720_0": "Sakammakā dvikammāssu, dvikammā tu tikammakā.",
  "anya-e0805n5:721_0": "Tasmā kattari kamme ca, kāritākhyātasambhavo;",
  "anya-e0805n5:722_0": "Na bhāve suddhakattā ca, kārite kammasaññito.",
  "anya-e0805n5:723_0": "Niyādīnaṁ padhānañca, appadhānaṁ duhādinaṁ;",
  "anya-e0805n5:724_0": "Kārite suddhakattā ca, kammamākhyātagocaranti.",
  "anya-e0805n5:725_0": "Tattha yo koci bhavati, tamañño “bhavāhi bhavāhi” iccevaṁ bravīti, atha vā bhavantaṁ bhavituṁ samatthaṁ payojayati, bhavituṁ payojetīti vā atthe iminā ṇeṇayappaccayā, kāritasaññā ca, “vuttatthānamappayogo”ti vākyassa appayogo, “kāritānaṁ ṇo lopa”nti ṇalopo, “asaṁyogantassa vuddhi kārite”ti ūkārassokāro vuddhi.",
  "anya-e0805n5:726_0": "“O, e”ti ca vattate, dhātuggahaṇañca.",
  "anya-e0805n5:727_0": "541.Te āvāyā kārite.",
  "anya-e0805n5:728_0": "Te dhātvantabhūtā okārekārā āvaāyādese pāpuṇanti kārite pare.",
  "anya-e0805n5:728_1": "“Te āvāyā”ti yogavibhāgena jheādīnaṁ akāritepi hontīti okārassa āvādeso, saralopādi, “dhātuppaccayehi vibhattiyo”ti tyādayo.",
  "anya-e0805n5:729_0": "So samādhiṁ bhāveti, bhāvayati, bhāventi, bhāvayanti.",
  "anya-e0805n5:729_1": "Bhāvesi, bhāvayasi, bhāvetha, bhāvayatha.",
  "anya-e0805n5:729_2": "Bhāvemi, bhāvayāmi, bhāvema, bhāvayāma.",
  "anya-e0805n5:729_3": "Bhāvayate, bhāvayante.",
  "anya-e0805n5:730_0": "Kamme attanopadayappaccayaīkārāgamā, saralopādi ca, tena bhāvīyate samādhi, bhāvīyante.",
  "anya-e0805n5:730_1": "Bhāvīyati, bhāvīyanti.",
  "anya-e0805n5:731_0": "Tathā bhāvetu, bhāvayatu, bhāventu, bhāvayantu.",
  "anya-e0805n5:731_1": "Bhāvehi, bhāvaya, bhāvayāhi, bhāvetha, bhāvayatha.",
  "anya-e0805n5:731_2": "Bhāvemi, bhāvayāmi, bhāvema, bhāvayāma.",
  "anya-e0805n5:731_3": "Bhāvayataṁ, bhāvayantaṁ.",
  "anya-e0805n5:732_0": "Kamme bhāvīyataṁ, bhāvīyatu, bhāvīyantu.",
  "anya-e0805n5:733_0": "Bhāveyya, bhāvaye, bhāvayeyya, bhāveyyuṁ, bhāvayeyyuṁ.",
  "anya-e0805n5:733_1": "Bhāveyyāsi, bhāvayeyyāsi, bhāveyyātha, bhāvayeyyātha.",
  "anya-e0805n5:733_2": "Bhāveyyāmi, bhāvayeyyāmi, bhāveyyāma, bhāvayeyyāma.",
  "anya-e0805n5:733_3": "Bhāvetha, bhāvayetha, bhāveraṁ, bhāvayeraṁ.",
  "anya-e0805n5:734_0": "Kamme bhāvīyeyya, bhāvīyeyyuṁ.",
  "anya-e0805n5:735_0": "Ajjataniyaṁ “sattamajjatanimhī”ti yogavibhāgena kāritantāpi dīghato sakārāgamo.",
  "anya-e0805n5:736_0": "Abhāvesi, bhāvesi, abhāvayi, bhāvayi, abhāvesuṁ, bhāvesuṁ, abhāvayiṁsu, bhāvayiṁsu, abhāvayuṁ, bhāvayuṁ.",
  "anya-e0805n5:736_1": "Abhāvesi, abhāvayasi, abhāvittha, abhāvayittha.",
  "anya-e0805n5:736_2": "Abhāvesiṁ, bhāvesiṁ, abhāvayiṁ, bhāvayiṁ, abhāvimha, abhāvayimha.",
  "anya-e0805n5:737_0": "Kamme abhāvīyittha, abhāvīyi.",
  "anya-e0805n5:738_0": "Bhāvessati, bhāvayissati, bhāvessanti, bhāvayissanti.",
  "anya-e0805n5:738_1": "Bhāvessasi, bhāvayissasi, bhāvissatha, bhāvayissatha.",
  "anya-e0805n5:738_2": "Bhāvessāmi, bhāvayissāmi, bhāvessāma, bhāvayissāma.",
  "anya-e0805n5:739_0": "Kamme bhāvīyissate, bhāvīyissante. Bhāvīyissati, bhāvīyissanti.",
  "anya-e0805n5:740_0": "Abhāvissa, abhāvayissa, abhāvissaṁsu, abhāvayissaṁsu. Kamme abhāvīyissatha, abhāvīyissa iccādi.",
  "anya-e0805n5:741_0": "Tathā yo koci pacati, tamañño “pacāhi pacāhi” iccevaṁ bravīti, atha vā pacantaṁ payojeti, pacituṁ vā payojetīti atthe vuttanayena ṇe ṇayādayo, akārassākāro vuddhi, sesaṁ neyyaṁ.",
  "anya-e0805n5:742_0": "So devadattaṁ odanaṁ pāceti, pācenti.",
  "anya-e0805n5:742_1": "Pācesi, pācetha.",
  "anya-e0805n5:742_2": "Pācemi, pācema.",
  "anya-e0805n5:742_3": "Pācayati, pācayanti.",
  "anya-e0805n5:742_4": "Pācayasi, pācayatha.",
  "anya-e0805n5:742_5": "Pācayāmi, pācayāma.",
  "anya-e0805n5:742_6": "Ṇāpeṇāpayesu pana so puriso taṁ purisaṁ odanaṁ pācāpeti, pācāpenti.",
  "anya-e0805n5:742_7": "Pācāpayati, pācāpayanti.",
  "anya-e0805n5:743_0": "Kamme so odanaṁ pācīyati tena, pācayīyati, pācāpīyati, pācāpayīyati.",
  "anya-e0805n5:744_0": "Tathā pācetu, pācayatu, pācāpetu, pācāpayatu.",
  "anya-e0805n5:744_1": "Pācīyataṁ, pācīyatu, pācayīyataṁ, pācayīyatu, pācāpīyataṁ, pācāpīyatu, pācāpayīyataṁ, pācāpayīyatu.",
  "anya-e0805n5:744_2": "Pāceyya, pācayeyya, pācāpeyya, pācāpayeyya.",
  "anya-e0805n5:744_3": "Pācīyeyya, pācīyeyyuṁ.",
  "anya-e0805n5:744_4": "Apācesi, apācayi, apācāpesi, apācāpayi.",
  "anya-e0805n5:744_5": "Pācessati, pācayissati, pācāpessati, pācāpayissati.",
  "anya-e0805n5:744_6": "Apācissa, apācayissa, apācāpissa, apācāpayissa iccādi.",
  "anya-e0805n5:745_0": "Gacchantaṁ, gantuṁ vā payojetīti atthe ṇe ṇayādayo, vuddhiyaṁ sampattāyaṁ –",
  "anya-e0805n5:746_0": "“Asaṁyogantassa vuddhi kārite”ti vattate.",
  "anya-e0805n5:747_0": "542.Ghaṭādīnaṁ vā.",
  "anya-e0805n5:748_0": "Ghaṭādīnaṁ dhātūnaṁ asaṁyogantānaṁ vuddhi hoti vā kāriteti ettha vāggahaṇena vuddhi na hoti, vavatthitavibhāsatthoyaṁ vāsaddo.",
  "anya-e0805n5:749_0": "So taṁ purisaṁ gāmaṁ gameti, gamayati, gacchāpeti, gacchāpayati.",
  "anya-e0805n5:749_1": "So gāmaṁ gamīyati tena, gamayīyati, gacchāpīyati, gacchāpayīyati iccādi.",
  "anya-e0805n5:749_2": "Sabbattha yojetabbaṁ.",
  "anya-e0805n5:749_3": "Evaṁ uparipi.",
  "anya-e0805n5:750_0": "Ghaṭa īhāyaṁ, ghaṭantaṁ payojayati, ghaṭeti, ghaṭādīnaṁ vāti na vuddhi, ghaṭayati, ghaṭāpeti, ghaṭāpayati.",
  "anya-e0805n5:751_0": "“Kārite”ti vattate.",
  "anya-e0805n5:752_0": "543.Guha dusānaṁ dīghaṁ.",
  "anya-e0805n5:753_0": "Guhadusaiccetesaṁ dhātūnaṁ saro dīghamāpajjate kārite pare, vuddhāpavādoyaṁ.",
  "anya-e0805n5:754_0": "Guha saṁvaraṇe, guhituṁ payojayati gūhayati, gūhayanti.",
  "anya-e0805n5:754_1": "Dusa appītimhi, dussantaṁ payojayati dūsayati, dūsayanti iccādi.",
  "anya-e0805n5:755_0": "Tathā icchantaṁ payojayati icchāpeti, icchāpayati, eseti, esayati.",
  "anya-e0805n5:755_1": "Niyacchantaṁ payojayati niyāmeti, niyāmayati.",
  "anya-e0805n5:755_2": "Āsantaṁ payojayati āseti, āsayati, acchāpeti, acchāpayati.",
  "anya-e0805n5:755_3": "Labhantaṁ payojayati lābheti, lābhayati.",
  "anya-e0805n5:755_4": "Vacantaṁ payojayati vāceti, vācayati, vācāpeti, vācāpayati.",
  "anya-e0805n5:755_5": "Evaṁ vāseti, vāsayati, vāsāpeti, vāsāpayati.",
  "anya-e0805n5:755_6": "Vāheti, vāhayati, vāhāpeti, vāhāpayati.",
  "anya-e0805n5:755_7": "Jīreti, jīrayati, jīrāpeti, jīrāpayati.",
  "anya-e0805n5:755_8": "Māreti, mārayati, mārāpeti, mārāpayati.",
  "anya-e0805n5:755_9": "Dasseti, dassayati iccādi.",
  "anya-e0805n5:756_0": "Tathā tudantaṁ payojayati todeti, todayati, todāpeti, todāpayati.",
  "anya-e0805n5:756_1": "Pavisantaṁ payojayati, pavisituṁ vā paveseti, pavesayati, pavesāpeti, pavesāpayati.",
  "anya-e0805n5:756_2": "Uddisantaṁ payojayati uddisāpeti, uddisāpayati.",
  "anya-e0805n5:756_3": "Pahontaṁ payojayati pahāveti, pahāvayati.",
  "anya-e0805n5:756_4": "Sayantaṁ payojayati sāyeti, sāyayati, sāyāpeti, sāyāpayati.",
  "anya-e0805n5:756_5": "Ettha ekārassa āyādeso, sayāpeti, sayāpayati, “kvaci dhātū”tiādinā ṇāpeṇāpayesu āyādesassa rassattaṁ.",
  "anya-e0805n5:756_6": "Nayantaṁ payojayati nayāpeti, nayāpayati.",
  "anya-e0805n5:756_7": "Patiṭṭhantaṁ payojayati patiṭṭhāpeti, patiṭṭhāpayati, patiṭṭhapeti vā.",
  "anya-e0805n5:757_0": "Hanantaṁ payojayatīti atthe ṇeṇayādayo.",
  "anya-e0805n5:758_0": "“Ṇamhī”ti vattate.",
  "anya-e0805n5:759_0": "544.Hanassa ghāto.",
  "anya-e0805n5:760_0": "Hanaiccetassa dhātussa ghātādeso hoti ṇakāravati kāritappaccaye pare.",
  "anya-e0805n5:760_1": "Ghāteti, ghātayati, ghātāpeti, ghātāpayati, “vadho vā sabbatthā”ti vadhādese vadheti, vadhāpeti.",
  "anya-e0805n5:761_0": "Juhontaṁ payojayati juhāveti, juhāvayati.",
  "anya-e0805n5:761_1": "Jahantaṁ payojayati jahāpeti, jahāpayati, hāpeti, hāpayati.",
  "anya-e0805n5:761_2": "Dadantaṁ payojayati dāpeti, dāpayati.",
  "anya-e0805n5:761_3": "Pidahantaṁ payojayati pidhāpeti, pidhāpayati, pidahāpeti, pidahāpayati.",
  "anya-e0805n5:762_0": "Rundhantaṁ payojayati rodheti, rodhayati, rodhāpeti, rodhāpayati.",
  "anya-e0805n5:762_1": "Chindantaṁ payojayati chedeti, chedayati, chedāpeti, chedāpayati.",
  "anya-e0805n5:762_2": "Yuñjantaṁ payojayati yojeti, yojayati, yojāpeti, yojāpayati.",
  "anya-e0805n5:762_3": "Bhuñjantaṁ payojayati bhojeti, bhojayati, bhojāpeti, bhojāpayati.",
  "anya-e0805n5:762_4": "Muñcantaṁ payojayati moceti, mocayati, mocāpeti, mocāpayati.",
  "anya-e0805n5:763_0": "Dibbantaṁ payojayati deveti, devayati.",
  "anya-e0805n5:763_1": "Uppajjantaṁ payojayati uppādeti, uppādayati.",
  "anya-e0805n5:763_2": "Bujjhantaṁ payojayati bodheti, bodhayati.",
  "anya-e0805n5:763_3": "“Dādhāntato yo kvacī”ti yakārāgamo, bujjhāpeti, bujjhāpayati.",
  "anya-e0805n5:763_4": "Tussantaṁ payojayati toseti, tosayati, tosāpeti, tosāpayati.",
  "anya-e0805n5:763_5": "Sammantaṁ payojayati sameti, samayati, ghaṭādittā na vuddhi.",
  "anya-e0805n5:763_6": "Kuppantaṁ payojayati kopeti, kopayati.",
  "anya-e0805n5:763_7": "Jāyantaṁ payojayati janeti, janayati, ghaṭādittā na vuddhi.",
  "anya-e0805n5:764_0": "Suṇantaṁ payojayati dhammaṁ sāveti, sāvayati. Pāpuṇantaṁ payojayati pāpeti, pāpayati.",
  "anya-e0805n5:765_0": "Vikkiṇantaṁ payojayati vikkāyāpeti, vikkāyāpayati.",
  "anya-e0805n5:765_1": "Jinantaṁ payojayati jayāpeti, jayāpayati.",
  "anya-e0805n5:765_2": "Jānantaṁ payojayati ñāpeti, ñāpayati.",
  "anya-e0805n5:765_3": "Gaṇhantaṁ payojayati gāheti, gāhayati, gāhāpeti, gāhāpayati, gaṇhāpeti, gaṇhāpayati.",
  "anya-e0805n5:766_0": "Vitanantaṁ payojayati vitāneti, vitānayati.",
  "anya-e0805n5:766_1": "Yo koci karoti, tamañño “karohi karohi”iccevaṁ bravīti, karontaṁ payojayati, kātuṁ vā kāreti, kārayati, kārāpeti, kārāpayati iccādi.",
  "anya-e0805n5:767_0": "Corentaṁ payojayati corāpeti, corāpayati.",
  "anya-e0805n5:767_1": "Cintentaṁ payojayati cintāpeti, cintāpayati, pūjentaṁ payojayati pūjāpeti, pūjāpayati iccādi.",
  "anya-e0805n5:767_2": "Sabbattha subodhaṁ.",
  "anya-e0805n5:768_0": "Dhātuppaccayato cāpi, kāritappaccayā siyuṁ;",
  "anya-e0805n5:769_0": "Sakāritehi yuṇvūnaṁ, dassanañcettha ñāpakaṁ.",
  "anya-e0805n5:770_0": "Tena titikkhantaṁ payojayati titikkheti, titikkhāpeti.",
  "anya-e0805n5:770_1": "Tikicchantaṁ payojayati tikiccheti, tikicchayati, tikicchāpeti, tikicchāpayati.",
  "anya-e0805n5:770_2": "Evaṁ bubhukkheti, bubhukkhayati, bubhukkhāpeti, bubhukkhāpayati, pabbatāyantaṁ payojayati pabbatāyayati.",
  "anya-e0805n5:770_3": "Puttīyayati iccādipi siddhaṁ bhavati.",
  "anya-e0805n5:771_0": "Dhātuppaccayantanayo.",
  "anya-e0805n5:772_0": "Sāsanatthaṁ samuddiṭṭhaṁ, ākhyātaṁ sakabuddhiyā;",
  "anya-e0805n5:773_0": "Bāhusaccabalenīdaṁ, cintayantu vicakkhaṇā.",
  "anya-e0805n5:774_0": "Bhavati tiṭṭhati seti, ahosi evamādayo;",
  "anya-e0805n5:775_0": "Akammakāti viññeyyā, kammalakkhaṇaviññunā.",
  "anya-e0805n5:776_0": "Akammakāpi hetvattha-ppaccayantā sakammakā;",
  "anya-e0805n5:777_0": "Taṁ yathā bhikkhu bhāveti, maggaṁ rāgādidūsakanti.",
  "anya-e0805n5:778_0": "Iti padarūpasiddhiyaṁ ākhyātakaṇḍo",
  "anya-e0805n5:779_0": "Chaṭṭho."
}