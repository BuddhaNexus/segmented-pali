{
  "anya-e0810n1:0_0": "1. Saggakaṇḍavaṇṇanā",
  "anya-e0810n1:1_0": "1.",
  "anya-e0810n1:1_1": "Idāni yasmā abhidheyyattho nāma paññattiparamatthatthavasena duvidho, tesu yebhuyyena paññattatthato paramatthatthova seṭṭho, tesupi odhiso kilesānaṁ samucchedapaṭippassaddhikarattā yathākkamaṁ aṭṭha dhammā seṭṭhā, tatopi nibbānameva seṭṭhaṁ, tesaṁ sabbesampi dhammānaṁ sammāsambuddhova seṭṭho.",
  "anya-e0810n1:1_2": "Vuttañhi bhagavatā “virāgo seṭṭho dhammānaṁ, dvipadānañca cakkhumā”ti dha. pa. 273; netti. 125.",
  "anya-e0810n1:1_3": "Ettha hi “yāvatā, bhikkhave, dhammā saṅkhatā vā asaṅkhatā vā, virāgo tesaṁ dhammānaṁ aggamakkhāyatī”ti a. ni. 4.34; 5.32; itivu.",
  "anya-e0810n1:1_4": "90 vacanato sabbesampi saṅkhatāsaṅkhatadhammānaṁ virāgasaṅkhāto nibbānameva seṭṭho, cakkhumā pana sammāsambuddho tesaṁ sabbesampi dhammānaṁ, devamanussādibhedānaṁ dvipadānañca paññattatthānaṁ seṭṭhoti ayamattho vutto bhagavatā, tasmā sabbatthaseṭṭhatthābhidhāyakābhidhānabhūtaṁ buddhātidhānameva paṭhamaṁ saggakaṇḍassa ādimhi patthiyavasena satthiyavasena (ka.) dassetumāha “buddho”ccādi.",
  "anya-e0810n1:1_5": "Tattha jinasaddantaṁ sabbabuddhassa nāmaṁ.",
  "anya-e0810n1:1_6": "Sabbaṁ buddhavāti buddho, sakammakā kattari tapaccayo.",
  "anya-e0810n1:1_7": "Visiṭṭhā buddhi assatthīti buddho, pasaṁsāyaṁ yadādinā ṇapaccayo.",
  "anya-e0810n1:1_8": "Dānasīlakkhandhādayo ṭhānāṭṭhānañāṇādayo vā dasa balāni yasseti dasabalo.",
  "anya-e0810n1:1_9": "Sāsati vinayati satteti satthā.",
  "anya-e0810n1:1_10": "Sabbadhammajānanasīlatāya sabbaññū.",
  "anya-e0810n1:1_11": "Dvipadānaṁ, dvipadesu vā uttamo dvipaduttamo, buddhavaṁsavaṇṇanāyaṁbu. vaṁ. aṭṭha.",
  "anya-e0810n1:1_12": "37 nidānakathā niddhāraṇalakkhaṇāya chaṭṭhiyā samāsassa paṭisiddhattā nedisī niddhāraṇalakkhaṇā chaṭṭhī gamyate.",
  "anya-e0810n1:1_13": "Kasmā pana so tattha paṭisiddhoti?",
  "anya-e0810n1:1_14": "Samāse yebhuyyena niddhāraṇalakkhaṇattayassa vikalābhāvato.",
  "anya-e0810n1:1_15": "Kiñcāpi hi tattha chaṭṭhiyāyeva paṭisiddho, sattamiyā pana niddhāraṇalakkhaṇāya vijjamānattā tassāpi so paṭisedhanīyoyeva.",
  "anya-e0810n1:1_16": "Munīnaṁ indo rājā munindo.",
  "anya-e0810n1:1_17": "Puññañāṇabhāgyādayo bhagaṁ nāma, taṁyogā bhagavā.",
  "anya-e0810n1:1_18": "Nāthati sattānaṁ hitaṁ yācati, kilese vā upatāpeti, sattesu vā issariyaṁ karoti, tesaṁ vā hitaṁ āsīsatīti nātho.",
  "anya-e0810n1:1_19": "Buddhadhammasamantañāṇadibbacakkhusaṅkhātehi pañcahi cakkhūhi samannāgatattā cakkhumā.",
  "anya-e0810n1:1_20": "Sabbadā byāmappabhāya kāyato niccharaṇavasena aṅgīraso.",
  "anya-e0810n1:1_21": "Sabbākārena sabbadhammānaṁ munanato muni, dhammavādesu vā monakaraṇato muni.",
  "anya-e0810n1:2_0": "2.",
  "anya-e0810n1:2_1": "Lokānaṁ, lokesu vā nātho lokanātho.",
  "anya-e0810n1:2_2": "Attano adhikassa kassacipi uttamapuggalassa abhāvato anadhivaro, sabbapariyantagatattabhāvattā vā natthi etassa ito añño adhiko patthetabbo attabhāvoti anadhivaro.",
  "anya-e0810n1:2_3": "Mahantānaṁ sīlakkhandhādīnaṁ esanato gavesanato mahesi, mahanto vā īso vibhūti etassāti mahesi.",
  "anya-e0810n1:2_4": "Hitaṁ vinayati anusāsatīti vināyako, visiṭṭhaṁ vā nibbānaṁ satte netīti vināyako.",
  "anya-e0810n1:2_5": "Sabbadhammadassanasīlatāya “samantacakkhū’ti laddhanāmena sabbaññutaññāṇena samannāgatattā samantacakkhu.",
  "anya-e0810n1:2_6": "Sobhanaṁ gataṁ ñāṇamassa, saṁsārā vā suṭṭhu apunarāvattiyā gatavāti sugato, saparasukhasiddhatthaṁ vā sammā gatavāti sugato.",
  "anya-e0810n1:2_7": "Bhūri bahukā paññā yassa, anantattā vā bhūrisamā paññā etassāti bhūripañño, anantāya mahāpathaviyā sadisapaññotyattho.",
  "anya-e0810n1:2_8": "Kilesādipañcavidhaṁ māraṁ jitavāti māraji.",
  "anya-e0810n1:3_0": "3.",
  "anya-e0810n1:3_1": "Narānaṁ sīho seṭṭho, parappavādamaddanasahanato vā naro ca so sīho cāti narasīho, sahatīti sīho, niruttinayena pubbavaṇṇākārassīkāro, sīhasadisattā vā naro ca so sīho cāti narasīho.",
  "anya-e0810n1:3_2": "Yathā hi sīho migarājā catūhi dāṭhāhi sabbasatte hiṁsati abhibhavati, tathā bhagavāpi sīlapaññāpuññiddhisaṅkhātehi catūhi dhammehi sabbaṁ lokaṁ hiṁsati abhibhavatīti opammasaṁsandanaṁ.",
  "anya-e0810n1:3_3": "Sabbapurisānaṁ seṭṭhattā naravaro, narānaṁ vā devamanussānaṁ seṭṭhattā naravaro, “sīle patiṭṭhāya naro sapañño”ti saṁ. ni.",
  "anya-e0810n1:3_4": "1.23 ettha viya narasaddena sabbe devamanussā saṅgahitā.",
  "anya-e0810n1:3_5": "Dhammassa rājapavattakattā dhammarājā, dhammato vā sadevakassa lokassa rājā jāto, nādhammatoti dhammarājā, dhammena rājatīti vā dhammarājā, dhammapālako vā rājā dhammarājā.",
  "anya-e0810n1:3_6": "Munīnaṁ seṭṭhattā mahāmuni.",
  "anya-e0810n1:3_7": "Devānaṁ atidevoti devadevo, devānaṁ adhiko vā devo devadevo.",
  "anya-e0810n1:3_8": "Lokānaṁ garu ācariyo lokagaru, lokānaṁ garubhājanattā vā lokagaru.",
  "anya-e0810n1:3_9": "Dhammassa sāmi yathāvuttanayena dhammassāmī.",
  "anya-e0810n1:3_10": "Yathā purimakā sammāsambuddhā sabbaññubhāvaṁ gatā, tathā ayampi gatoti tathāgato, tathā vā sammā gataṁ ñāṇamassāti tathāgatotyādinā tathāgatasaddassa atthapapañco tattha tattha dī. ni. aṭṭha. 1.7; ma. ni. aṭṭha. 1.12; saṁ. ni. aṭṭha. 2.3.78; a. ni. aṭṭha. 1.1.70; udā. aṭṭha. 18; itivu. aṭṭha. 38; theragā. aṭṭha. 1.3; bu. vaṁ. aṭṭha.",
  "anya-e0810n1:3_11": "2 nidāna kathā; mahāni. aṭṭha. 14; paṭi. sa. aṭṭha. 1.1.37; dī. ni. ṭī. 1.7; dī. ni. abhi. ṭī. 1.7; ma. ni. ṭī. 1.12; a. ni. ṭī.",
  "anya-e0810n1:3_12": "1.1.170 vuttanayena veditabbo.",
  "anya-e0810n1:4_0": "4.",
  "anya-e0810n1:4_1": "Sayameva sammāsambuddho bhavati, anaññabodhitoti sayambhū.",
  "anya-e0810n1:4_2": "Sammā aviparītena sa’mattanāyeva sabbadhamme bujjhati abujjhi bujjhissatīti sammāsambuddho.",
  "anya-e0810n1:4_3": "Seṭṭhapaññāya samannāgatattā varapañño.",
  "anya-e0810n1:4_4": "Satte saṁsāraṇṇavato nibbānapāraṁ netīti nāyako.",
  "anya-e0810n1:4_5": "Jitapañcamārattā jino.",
  "anya-e0810n1:4_6": "Ettha ca samantabhadra, lokaji, chaḷabhiñña, advayavādī, sirīghana, akaniṭṭhaga akaniṭṭhaka (ka.), dhammacakka, rāgāsani rāgāri (ka.), tisaraṇa, khasama khaṇasama (ka.) khena ākāsena samā tulyā guṇā yassa so (tikaṇḍasesaṭīkā 1.1.8), guṇākara, mahāsukha, vajira, mettābala, asama, jitāri, mahābodhi, dhammadhātu, setaketu, khaji, timutti khajiravimutti (ka.) khena ākāsajjhānena –",
  "anya-e0810n1:4_7": "suññabhāvanāyāti bhāvo –",
  "anya-e0810n1:4_8": "jayati saṁsārabhāvaṁ yo, ji+ kvipa suññavādīnaṁ boddhānaṁ “suññaṁ sabbameva” ityākārabhāvanāya saṁsārabhāvajayanato tathābhāvo (saddakappadduma), dasabhūmissara, pañcañāṇa, bahukkhama, sambuddha, sabbadassī, mahābala, sabbabodha sambodhadhamma (ka.), dhammakāya, saṁgutta, araha, dvādasakkha, vītarāgādīnipi anekāni buddhassa nāmāni imāni pariyāyavacanāni pāyaso amarakosato, tikaṇḍasesābhidhānato ca gahitāni.",
  "anya-e0810n1:4_9": "Samantato puññasambhārato ca ñāṇasambhārato ca bhadro seṭṭhoti samantabhadrotyādīni ca nibbacanāni veditabbāni.",
  "anya-e0810n1:4_10": "Vuttañca –",
  "anya-e0810n1:5_0": "“Asaṅkhyeyyāni nāmāni, saguṇena mahesino;",
  "anya-e0810n1:6_0": "Guṇena nāmamuddheyyaṁ, api nāmasahassato”ti dha. sa. aṭṭha. 1313; udā. aṭṭha. 53; paṭi. ma. aṭṭha. 1.1.76; netti. aṭṭha. 38.",
  "anya-e0810n1:7_0": "Tattha uddheyyanti uddharitabbaṁ.",
  "anya-e0810n1:7_1": "Api nāmasahassatoti anekehi nāmasahassehītyattho.",
  "anya-e0810n1:7_2": "Sabbabuddhanāmakathā.",
  "anya-e0810n1:8_0": "Sakkādisattakaṁ amhākaṁ buddhassa nāmaṁ.",
  "anya-e0810n1:8_1": "Pañcamāre jetuṁ sakkotīti sakko, bhaginīhi saddhiṁ saṁvāsakaraṇato vā lokamariyādaṁ chindituṁ sakkuṇantīti sakkā, sākiyarājūnaṁ pubbarājāno, tesaṁ vaṁsabhūtattā bhagavā “sakko”ti vuccati.",
  "anya-e0810n1:8_2": "Assa ca jātisamanantaraṁ nidhayo ratanāni ca uppannānīti siddhatthoti nāmaṁ kataṁ, sabbesaṁ vā lokānaṁ siddhā atthā etena hetubhūtenāti siddhattho.",
  "anya-e0810n1:8_3": "Suddhaṁ odanaṁ assāti suddhodano, tassa apaccaṁ suddhodani.",
  "anya-e0810n1:8_4": "Gotamavaṁsassa kapilassa munino sissatāya sakyā gotamā, bhagavā pana gotamavaṁse uppannattā gotamassa munino apaccaṁ gotamo.",
  "anya-e0810n1:9_0": "5.",
  "anya-e0810n1:9_1": "Sakyavaṁsāvatiṇṇo sakyavaṁsā pitthiṇṇo (ka.) sakyamuni yo buddho so sakyasīho, sakyānaṁ vā seṭṭhattā sakyasīho.",
  "anya-e0810n1:9_2": "Sakyakulato jāto muni sakyamuni.",
  "anya-e0810n1:9_3": "Sūriyadevaputtassa sotāpannattā bhagavā ādiccabandhūti vuccati, ādiccassa bandhu ñātīti nibbacanaṁ katvā.",
  "anya-e0810n1:9_4": "Etthapi māyādevīsuta, mahāsamaṇa, kalisāsanādīni kulisāsanādīni (ka.) kalimhi yuge sāsanaṁ anusāsanaṁ yassa so, athavā kalimhi pāpe vivāde vā sāsanaṁ hitasādhanaṁ yassa so (tikaṇḍasesaṭīkā 1.1.11) gotamapariyāyāni veditabbāni.",
  "anya-e0810n1:10_0": "6.Mokkhādīni nibbutipariyantāni chacattālīsa nāmāni nibbānassa nāmāni.",
  "anya-e0810n1:10_1": "Muccanti ettha, etena vā rāgādīhīti mokkho.",
  "anya-e0810n1:10_2": "Nirujjhanti ettha rāgādayoti nirodho, rundhati vā nibbānanti rodho, kileso, so ettha natthīti nirodho.",
  "anya-e0810n1:10_3": "Vānasaṅkhātāya taṇhāya nikkhantattā, nibbāti vā etena rāgaggiādikoti nibbānaṁ.",
  "anya-e0810n1:10_4": "Yathā pakatidīpo nadīsotena vuyhamānānaṁ patiṭṭhā hoti, evamidampi nibbānaṁ saṁsāramahoghena vuyhamānānaṁ patiṭṭhāti dīpo viyāti dīpo, nikkilesānaṁ vā padīpasadisabhāvakaraṇato dīpo viyāti dīpo, “nibbanti dhīrā yathayaṁ padīpo”ti hi vuttaṁ, dippati vā ariyānaṁ ñāṇacakkhusseva pakāsatīti dīpo.",
  "anya-e0810n1:10_5": "Taṇhānaṁ khayahetuttā taṇhakkhayo.",
  "anya-e0810n1:10_6": "Rāgādīnaṁ paṭipakkhattā, uttamaṭṭhena vā paraṁ.",
  "anya-e0810n1:10_7": "Tāyati rakkhati apāyāditoti tāṇaṁ.",
  "anya-e0810n1:10_8": "Nilīyanti ettha saṁsārabhayabhīrukāti leṇaṁ.",
  "anya-e0810n1:10_9": "Natthi dīgharassādikaṁ rūpaṁ saṇṭhānametassāti arūpaṁ, appaccayattā vā arūpaṁ.",
  "anya-e0810n1:10_10": "Rāgādīnaṁ santakaraṇattā santaṁ.",
  "anya-e0810n1:10_11": "Rāgakkhayahetubhāvena aviparītattā, catusaccapariyāpannattā vā saccaṁ.",
  "anya-e0810n1:10_12": "Natthi ālayo taṇhā etthāti anālayaṁ.",
  "anya-e0810n1:11_0": "7.",
  "anya-e0810n1:11_1": "Paccayehi na saṅkarīyateti asaṅkhataṁ.",
  "anya-e0810n1:11_2": "Sivaṁ khemabhāvaṁ karotīti sivaṁ, saṁsārabhīrukehi sevitabbattā vā sivaṁ, yadādinā vapaccayo.",
  "anya-e0810n1:11_3": "Natthi ettha mataṁ maraṇaṁ, etasmiṁ vā adhigate puggalassa matanti amataṁ.",
  "anya-e0810n1:11_4": "Passituṁ sudukkaratāya sududdasaṁ.",
  "anya-e0810n1:11_5": "Parehi uttamehi ariyapuggalehi ayitabbaṁ gantabbanti parāyaṇaṁ, parato vā ayitabbaṁ gantabbanti parāyaṇaṁ, saṁsārasabhāvato aññasabhāvavasena bujjhitabbantyattho, paresaṁ vā ariyapuggalānaṁ patiṭṭhānattā parāyaṇaṁ.",
  "anya-e0810n1:11_6": "Yena cattāro maggā odhiso kilese saranti hiṁsanti taṁ dhammaṁ saraṇaṁ, ariyānaṁ vasitagehattā vā saraṇaṁ.",
  "anya-e0810n1:11_7": "Īti upaddavo pavāso ca te yattha na santi, taṁ anītikaṁ, satte saṁsāraṁ netīti “nītī”ti laddhanāmāya taṇhāya abhāvato vā anītikaṁ.",
  "anya-e0810n1:11_8": "Āsavānaṁ anārammaṇatāya anāsavaṁ.",
  "anya-e0810n1:11_9": "Niccaṭṭhena dhuvaṁ, dhavati vā maggānamārammaṇabhāvaṁ gacchatīti dhuvaṁ, “dhu gatitheriyesū”ti hi kātantadhātu.",
  "anya-e0810n1:11_10": "Daṭṭhabbasabhāvassa natthitāya anidassanaṁ.",
  "anya-e0810n1:11_11": "Paccayehi akatattā akataṁ.",
  "anya-e0810n1:11_12": "Sadā vijjamānattā apalujjanasabhāvaṁ gacchati, tena vā viññāyatīti apalokitaṁ.",
  "anya-e0810n1:11_13": "“Itaṁ gate ca viññāte”ti hi nānatthasaṅgahe vuttaṁ.",
  "anya-e0810n1:11_14": "Lokasabhāvena vā viññāyatīti lokitaṁ, tabbhāvāpagamanato apalokitaṁ.",
  "anya-e0810n1:11_15": "Saṇhaṭṭhena nipuṇaṁ, yena vā cattāro maggā odhiso kilese nissesato punanti sodhenti, taṁ nipuṇaṁ.",
  "anya-e0810n1:11_16": "Na kadācipi yassa anto vināso atthi, taṁ anantaṁ.",
  "anya-e0810n1:11_17": "Kharanti vinassantīti kharā, saṅkhatā, te yattha na santi, taṁ akkharaṁ, kharasaṅkhātānaṁ vā saṅkhatānaṁ paṭipakkhattā akkharaṁ.",
  "anya-e0810n1:11_18": "Ettha ca asaṅkhatantyādikā gāthā rucirā nāma.",
  "anya-e0810n1:12_0": "8.",
  "anya-e0810n1:12_1": "Sabbadukkhānaṁ khayakāraṇattā dukkhakkhayo.",
  "anya-e0810n1:12_2": "Byābādhatīti byābādho, so eva byābādo, dukkhasaccaṁ, tassa bhāvo byābajjaṁ, dukkhassa pīḷanādyattho, taṁ yattha natthi, taṁ abyābajjaṁ, abyāpajjhantipi pāṭho, tattha byāpajjanti vinassantīti byāpādā, saṅkhatā, tesaṁ bhāvo byāpajjhaṁ, saṅkhatānaṁ vinassanabhāvo, taṁ yattha natthi, taṁ abyāpajjhanti evamattho veditabbo, niruttinayena ca dyassa jjhakāro.",
  "anya-e0810n1:12_3": "Kilesakammavipākavaṭṭānamabhāvato vivaṭṭaṁ.",
  "anya-e0810n1:12_4": "Nibbhayaṭṭhena khemaṁ, khayanti vā etena rāgaggiādayoti khemaṁ.",
  "anya-e0810n1:12_5": "Saṅkhārehi asammissatāya, visaṁyogatāya ca kevalaṁ.",
  "anya-e0810n1:12_6": "Apavajjanti saṅkhārā etasmāti apavaggo.",
  "anya-e0810n1:12_7": "Yasmā rāgo vigato, so virāgo.",
  "anya-e0810n1:12_8": "Padhānabhāvaṁ nītaṁ paṇītaṁ.",
  "anya-e0810n1:12_9": "Natthi etasmiṁ adhigate ariyānaṁ cutaṁ cavananti accutaṁ.",
  "anya-e0810n1:12_10": "Ariyehi pajjitabbattā gantabbattā padaṁ.",
  "anya-e0810n1:13_0": "9.",
  "anya-e0810n1:13_1": "Cattāro yogā khayanti etenāti yogakkhemo.",
  "anya-e0810n1:13_2": "Pāreti sakkoti saṁsāradukkhasantāpaṁ sametunti pāraṁ, “saṁsāradukkhasantāpatattassā’laṁ sametave”ti hi vuttaṁ.",
  "anya-e0810n1:13_3": "Pagatā saṁsāracakkassa arā etasmāti vā pāraṁ.",
  "anya-e0810n1:13_4": "Kilesehi muccanato mutti, nikāyantariyā pana “sarīrendriyehi attano muttattā muttī”ti vadanti.",
  "anya-e0810n1:13_5": "Kilesasamanato santi.",
  "anya-e0810n1:13_6": "Visujjhanti sattā etāya rāgādimalehīti visuddhi.",
  "anya-e0810n1:13_7": "Sabbasaṅkhārā vimuccanato vimutti.",
  "anya-e0810n1:13_8": "Asaṅkhatameva nissattanijjīvaṭṭhena, santilakkhaṇadhāraṇato vā dhātūti asaṅkhatadhātu.",
  "anya-e0810n1:13_9": "Sujjhanti sattā etāya rāgādimalehīti suddhi.",
  "anya-e0810n1:13_10": "Āvuṇoti saṁsārato nikkhantumappadānavasenāti vuti, taṇhā, tato nikkhantattā nibbuti.",
  "anya-e0810n1:14_0": "10.Khīṇāsavādicatukkaṁ arahante.",
  "anya-e0810n1:14_1": "Khīṇā āsavā yassa so khīṇāsavo.",
  "anya-e0810n1:14_2": "Tato uttari karaṇīyābhāvato natthi sikkhā etassāti asekkho.",
  "anya-e0810n1:14_3": "Vigato rāgo yasmāti vītarāgo.",
  "anya-e0810n1:14_4": "Saṁsāracakkassa are hatavāti arahā, “araha”ntipi pāṭho.",
  "anya-e0810n1:15_0": "Devalokādipañcakaṁ saggassa nāmaṁ.",
  "anya-e0810n1:15_1": "Devānaṁ loko bhavanaṁ devaloko.",
  "anya-e0810n1:15_2": "Dibbantyatra divo.",
  "anya-e0810n1:15_3": "Aja gatiyaṁ, anekatthattā ṭhitiyaṁ, ciraṁ ṭhiyate asminti aggo, ṭhānaṁ, sobhano aggo saggo, puññena vā suṭṭhu ajīyateti saggo.",
  "anya-e0810n1:15_4": "Tayo devā dibbantyatreti tidivo.",
  "anya-e0810n1:15_5": "Padhānato hi tīhi hariharabrahmehi byapadeso.",
  "anya-e0810n1:15_6": "Tidasānaṁ devānaṁ ālayo ṭhānanti tidasālayo.",
  "anya-e0810n1:15_7": "Keci pana “devalokādittayaṁ saggasāmaññassa nāmaṁ, tidivādidvayaṁ tāvatiṁsassā”ti vadanti, taṁ amarakosādīsu sāmaññasmiṁyeva dvinnampi gahaṇato na sārato paccetabbaṁ.",
  "anya-e0810n1:15_8": "Etthāpi nāka, suraloka, tipiṭṭhapa visanti sukatino asmiṁ iti piṭṭhapaṁ pisodarādi tidasānaṁ piṭṭhapadhiti dasasaddalopo (cintāmaṇiṭīkā), avaroha, phalodaya phalassa kammaphalassa udayo diṭṭhiyogyaṭṭhānaṁ (tikaṇḍaṭīkā), mandara, serika, sakkabhavana, khaṁ, nabhādīni devalokasāmaññāni idhānāgatānipi gahetabbāni.",
  "anya-e0810n1:16_0": "11-12.Tidasādicatuddasakaṁ devatāsāmaññassa nāmaṁ.",
  "anya-e0810n1:16_1": "Jātīsu jātijātīsu (ka.) vuttāsu byattipi vuccatīti byattīnaṁ bahuttā bahuvacananiddeso.",
  "anya-e0810n1:16_2": "Jātisattāvināsasaṅkhātā tisso dasā parimāṇā etesanti tidasā.",
  "anya-e0810n1:16_3": "Ete hi manussādayo viya buddhivipariṇāmakhayehi na yujjanti, pañcavīsativassuddesiyā eva uppajjanti santi vinassanti ca.",
  "anya-e0810n1:16_4": "Maraṇaṁ maro, so yesaṁ natthi, te amarā.",
  "anya-e0810n1:16_5": "Dibbanti pañcakāmaguṇādīhi kīḷantīti devā.",
  "anya-e0810n1:16_6": "Vibujjhanti na supantīti vibudhā, atītānāgatajātiṁ vibujjhantīti vā vibudhā.",
  "anya-e0810n1:16_7": "Sudhābhojanabhuñjanasīlatāya sudhāsino.",
  "anya-e0810n1:16_8": "Samudduṭṭhā amatamathanoṭṭhā (cintāmaṇiṭīkā) surā atthi yesaṁ, te surā, suranti vā kīḷantīti surā, sukhena ramantīti vā surā.",
  "anya-e0810n1:16_9": "Dīghāyukāpi samānā yathāparicchedaṁ sampattakāle maranti sīlenāti marū.",
  "anya-e0810n1:16_10": "Divo devaloko oko āsayo yesaṁ te divokā.",
  "anya-e0810n1:16_11": "Sudhāhārassa pātabbassapi sambhavato amataṁ pivantīti amatapā, amatosadhaṁ vā pivantīti amatapā.",
  "anya-e0810n1:16_12": "Sagge vasanasīlattā saggavāsino.",
  "anya-e0810n1:16_13": "Sadā pañcavīsativassuddesiyattā nirākatā jarā etesanti nijjarā.",
  "anya-e0810n1:16_14": "Na nimisantīti animisā, bhamukā niccalaṁ karontītyattho.",
  "anya-e0810n1:16_15": "Dive vasantīti dibbā.",
  "anya-e0810n1:16_16": "Devā eva devatā, sakatthe devasaddato tāpaccayo, devatā eva devatāni, sakatthe nipaccayo.",
  "anya-e0810n1:16_17": "“Apume”ti ettha paṭhamasakatthikavasena itthiliṅgattaṁ, dutiyasakatthikavasena napuṁsakaliṅgattaṁ veditabbaṁ, dutiyasakatthikavaseneva vā dviliṅgattaṁ, tattha itthiliṅgapakkhe yadādinā nikārādeso.",
  "anya-e0810n1:16_18": "Amarakose pana “devatāni pume vā”ti amara 1.9 vuttaṁ.",
  "anya-e0810n1:16_19": "Tassattho –",
  "anya-e0810n1:16_20": "devatānisaddo vikappena pulliṅge, niccaṁ napuṁsaketi.",
  "anya-e0810n1:16_21": "Ṭīkāyañca “sakatthikā pakatito liṅgavacanāni ativattantīti punnapuṁsakatta”nti devo eva devatā, sakatthe tā, sakatthikā api paccayā pakatito liṅgavacanādyativattante, apīti itthittaṁ devatā eva devataṁ paññādittā aṇa (cintāmaṇiṭīkā) vuttaṁ.",
  "anya-e0810n1:16_22": "Tattha sakatthikāti dutiyasakatthikaṁ vuttaṁ, pakatitoti paṭhamasakatthikaṁ.",
  "anya-e0810n1:16_23": "Tena vuttaṁ “punnapuṁsakatta”nti, itarathā tāpaccayantassa niccaṁ itthiliṅgatāya itthiliṅgattameva vadeyya.",
  "anya-e0810n1:16_24": "Supabbā, sumanā, tidivesā, āditeyyā, divisadā, lekhā, aditinandanā, ādiccā, ribhavo vibhavā (ka.), rikāro devamātā siyā iti tikaṇḍe, tato bhavantīti (cintāmaṇiṭīkā) asoppā, amaccā maraṇaṁ mati iti ti, matiyaṁ bhavā maccā…",
  "anya-e0810n1:16_25": "na maccā amaccā (cintāmaṇiṭīkā), amatāsanā, aggimukhā, havibhojanā, girabbāṇā, dānavārayo, bindārakā, pūjiyā, cirāyukā, saggino, nabhosadāiccādīnipi devatānaṁ sāmaññanāmāneva.",
  "anya-e0810n1:17_0": "13.Siddhādayo ime devayoniyo devappabhavā devavaṁsā etesamuppattiyaṁ devānameva ādikāraṇattā.",
  "anya-e0810n1:17_1": "Aṇimādiguṇopetattā sijjhanti etassa yathicchitā atthāti siddho.",
  "anya-e0810n1:17_2": "Yassa bhāsāya brūhati kathā, so bhūto, pisācappabhedo adhomukhādi.",
  "anya-e0810n1:17_3": "Vacanattho pana bhavanti brūhanti kathā etasmāti bhūtoti.",
  "anya-e0810n1:17_4": "Gandhaṁ abbati paribhuñjatīti gandhabbo, devagāyanā “hāhā hūhū” pabhutayo amara 1.55.",
  "anya-e0810n1:17_5": "Nidhayo guyhatīti guyhako, saññāyaṁ ko, maṇibhadrādiko kuverānucaro.",
  "anya-e0810n1:17_6": "Yakkha pūjāyaṁ, yakkhīyate pūjīyateti yakkho, kuverādiko.",
  "anya-e0810n1:17_7": "Rakkhanti attānaṁ etasmāti rakkhaso, vibhīsaṇādi.",
  "anya-e0810n1:17_8": "Kumbhappamāṇaṇḍatāya kumbhaṇḍo.",
  "anya-e0810n1:17_9": "Pisitaṁ maṁsaṁ asati bhakkhatīti pisāco, sakuni sakuntiādiko kuverānucaro, yadādinā pisitassa pibhāvo, asassa ca sācādesabhāvo pāṇini 6.3.109;",
  "anya-e0810n1:17_10": "moggallānapañcikā 1.47.",
  "anya-e0810n1:17_11": "Ādisaddena vijjādhara, apasara, kinnare ca saṅgaṇhāti.",
  "anya-e0810n1:17_12": "Vijjaṁ guḷikāñjanamantādikaṁ dharatīti vijjādharo.",
  "anya-e0810n1:17_13": "Apasārayanti khalayantīti apasarā, ubbasyādikā suravesiyo amara 1.55, apasarasaddassa jātiyaṁ sayaṁ bahuttaṁ, byattiyantu tadavayavaṁ vā sayaṁ, tathā ca bahuttaṁva.",
  "anya-e0810n1:17_14": "Vanādisaddo kadāci jātiyaṁ payujjate, kadāci byattiyaṁ.",
  "anya-e0810n1:17_15": "Tatra yadā jātiyaṁ, tadā byattigataṁ saṅkhyamādāya pavattati.",
  "anya-e0810n1:17_16": "Yadā byattiyaṁ payujjate, tadā taṁbyattāvayavānaṁ pāṇipādādīnaṁ bahuttasaṅkhyamādāya pavattati.",
  "anya-e0810n1:17_17": "Vanasaddo tu jātigatekasaṅkhyāvisiṭṭhadabbābhidhānato dhavādibyattigatajātyābhidhānato vā ekavacananti apasarasaddo vāmanādimatena itthiyaṁ bahuvacane ca, tadaññesaṁ pana matena pumitthiyaṁ vacanadvaye ca daṭṭhabbo.",
  "anya-e0810n1:17_18": "Assamukhanarasarīrattā kucchito naro, kiñci vā naro, narasadisattā vā kinnaro.",
  "anya-e0810n1:17_19": "Etā devayoniyo.",
  "anya-e0810n1:17_20": "Gaṇadevatā pana –",
  "anya-e0810n1:18_0": "“Ādiccā visu vasavo, tusitā’bhassarā’nilā;",
  "anya-e0810n1:19_0": "Mahārājikā sādhyā ca, ruddā ca gaṇadevatā”ti amara 1.10.",
  "anya-e0810n1:20_0": "Amarakose kathitā.",
  "anya-e0810n1:21_0": "Tatrādiccā dvādasakā, visudevā dasa ṭhitā;",
  "anya-e0810n1:22_0": "Vasavo aṭṭhasaṅkhyātā, chattiṁsa tusitā matā.",
  "anya-e0810n1:23_0": "Ābhassarā catusaṭṭhi, vātā paṇṇāsekūnakā;",
  "anya-e0810n1:24_0": "Mahārājikanāmāyo, dvisataṁ vīsatādhikā.",
  "anya-e0810n1:25_0": "Sādhyā dvādasa vikhyātā, ruddā cekādasa ṭhitā;",
  "anya-e0810n1:26_0": "Samayantarato etā, viññeyyā gaṇadevatā.",
  "anya-e0810n1:27_0": "14.Pubbadevādicatukkaṁ asure.",
  "anya-e0810n1:27_1": "Pubbaṁ devā pubbadevā, dutiyāsamāso, pubbe vā devā pubbadevā, pubbe hyete devapure ṭhitā, anantaraṁ sakkādīhi tato cālitā.",
  "anya-e0810n1:27_2": "Surānaṁ ripū sattavo suraripū.",
  "anya-e0810n1:27_3": "Surānaṁ paṭipakkhabhāvato asurā, devā viya na suranti na kīḷantīti vā asurā, samudduṭṭhā vā surā devehi abhyupagatā, nāsurehīti natthi surā etesanti asurāti nikāyantariyā.",
  "anya-e0810n1:27_4": "Danunāmāya mātuyā apaccaṁ dānavā.",
  "anya-e0810n1:27_5": "Danu nāma terasasu rakkhasaduhitīsu ekissā duhitu nāmaṁ.",
  "anya-e0810n1:27_6": "Ete pubbadevādayo sadā pume pulliṅge vattanti.",
  "anya-e0810n1:27_7": "Deccā, deteyyā, danujā, indārī, suradisā, sukkasissā, ditisutā, pubbajāiccādīnipi asurassa sāmaññanāmāni.",
  "anya-e0810n1:28_0": "Tabbisesā asurappabhedā.",
  "anya-e0810n1:28_1": "Surehi saddhiṁ saṅgāmatthaṁ attano balakāyānaṁ pahāraṁ āyudhaṁ dadātīti pahārado, so eva pahārādo.",
  "anya-e0810n1:28_2": "Saṁ pasattho varo jāmātā yassa so sambaro, tassa hi sakko jāmātā saṁ. ni. aṭṭha.",
  "anya-e0810n1:28_3": "1.1.256, puññāharīsu vā indriyāni saṁvuṇotīti sambaro.",
  "anya-e0810n1:28_4": "Balametassatthīti balī, atisayabalakāyattā vā balī, so eva bali, “baliādayo”ti iminā samāsepi sandhi natthīti dīpeti.",
  "anya-e0810n1:28_5": "Ādinā macchasakuṇādikepi kuñcādikepi asurabhede saṅgaṇhāti.",
  "anya-e0810n1:29_0": "15.Pitāmahādyaṭṭhakaṁ brahmani.",
  "anya-e0810n1:29_1": "Pitūnaṁ pajāpatīnaṁ lokapitūnampi pitā pitāmaho, āmahapaccayo moggallāna 4.38.",
  "anya-e0810n1:29_2": "Sabbalokānaṁ pituṭṭhāniyattā pitā, sabbalokaṁ vā pāti rakkhatīti pitā, ritupaccayo.",
  "anya-e0810n1:29_3": "Mahantasarīratāya brahmā, braha vuḍḍhiyaṁ mapaccayo.",
  "anya-e0810n1:29_4": "Lokānaṁ īso indo lokeso.",
  "anya-e0810n1:29_5": "Kamalasambhavattā kamalaṁ, padmaṁ.",
  "anya-e0810n1:29_6": "Taṁ āsanamuppattiṭṭhānamassa kamalāsano.",
  "anya-e0810n1:29_7": "Hiraññaṁ suvaṇṇamayaṁ aṇḍaṁ hiraññaṁ, tassa gabbho bhūṇo guṇo (ka.)hiraññagabbho.",
  "anya-e0810n1:29_8": "Jhānādiguṇehi surānaṁ jeṭṭhattā surajeṭṭho.",
  "anya-e0810n1:29_9": "Pajānaṁ sattānaṁ pati sāmibhūto pajāpati, pajaṁ pāletīti vā pajāpati.",
  "anya-e0810n1:29_10": "Attabhū, parameṭṭhi, sayambhū, caturānano, dhātā, kamalayoni, duhiṇo, viriñci, sajitā, vedhā, vidhātā, vidhi, haṁsaratho, viriñco, papitāmaho iccādayopi brahmanāmāni.",
  "anya-e0810n1:30_0": "16-17.Vāsudevādipañcakaṁ kaṇhe.",
  "anya-e0810n1:30_1": "Vasudevassa apaccaṁ vāsudevo.",
  "anya-e0810n1:30_2": "Maccānaṁ jīvitaṁ harati sīlenāti hari.",
  "anya-e0810n1:30_3": "Kaṇhaguṇayogato kaṇho.",
  "anya-e0810n1:30_4": "Kesiṁ nāma asuraṁ hatavāti kesavo, īkārassa akāro, hanassa ca vo.",
  "anya-e0810n1:30_5": "Vuttañca –",
  "anya-e0810n1:31_0": "“Yasmā tayā hato kesī,",
  "anya-e0810n1:32_0": "Tasmā me sāsanaṁ suṇa;",
  "anya-e0810n1:33_0": "Kesavo nāma nāmena,",
  "anya-e0810n1:34_0": "Seyyo loke bhavissasī”ti cintāmaṇiṭīkāyampi.",
  "anya-e0810n1:35_0": "Cakkaṁ pāṇimhi assa cakkapāṇi.",
  "anya-e0810n1:35_1": "Visaṇu piṇhu (ka.), nārāyano, vekuṇṭho, dāmodaro, mādhavo, sambhū, deccāri, puṇḍarīkakkho, govindo, garuḷaddhajo, pītambaro, accuto, maṅgalo, siṅgī, janāddano, upendo, indāvarajo, catubhujo, padmanābho, madhuripu, tivikkamo, devakīnandano, sorī, sirīpati, purisottamo, vanamālī, balidhaṁsī, kaṁsārāti, adhokkhajo, sabbambharo, keṭabhaji keṭabhaṁ jitavā (cintāmaṇiṭīkā), vidhu, sasabindu, sirīkaro, sirīvarāho, ajito, parapuriso, sirīgabbho, chabindu, ananto, narakaji, kesaro, jātikīlo, narasīho, purāṇapuriso, nalinesayo, vāsu, narāyano, punabbasu, sabbarūpo, dharaṇīdharo, vāmano, ekasiṅgo, somagabbho, ādidevo, ādivarāho, suvaṇṇabindu, sadāyogī, sanātano, rāhumuddhabhido, kāḷanemi, paṇḍavo, vaḍḍhamāno, satānando, pajānātho, suyāmunoiccādīni visaṇunāmāni.",
  "anya-e0810n1:35_2": "Assa pana pitu nāmāni vasudevo, ānakadundubhi amara 1.23 iccādīni.",
  "anya-e0810n1:35_3": "Rathavāho panassa dāruko nāma tikaṇḍasesa 1.1.34.",
  "anya-e0810n1:35_4": "Mantī pana pavanabyādhi nāma mantī pavanabyāmi uddhavo (titaṇḍasesa 1.1.35) pavanabyādhi…",
  "anya-e0810n1:35_5": "uddhavo iti dve piṇhussa mantino (kaṭṭīkā).",
  "anya-e0810n1:36_0": "Mahissarādichakkaṁ hare.",
  "anya-e0810n1:36_1": "Mahanto issaro vibhūti etassāti mahissaro.",
  "anya-e0810n1:36_2": "Guṇāvatthārahito sampati paramānandarūpattā nibbikāro samati bhavatīti sivo, niruttinayena akārassa ittaṁ, massa vo ca.",
  "anya-e0810n1:36_3": "Evaṁ sabbattha yadādinā vā niruttinayena vā saddasiddhi veditabbāti.",
  "anya-e0810n1:36_4": "Sūlapāṇittā sūlī.",
  "anya-e0810n1:36_5": "Iṭṭhe pabhavatīti issaro, issati abhibhavatīti vā issaro.",
  "anya-e0810n1:36_6": "Pasūnaṁ pamathānaṁ pati pasupati.",
  "anya-e0810n1:36_7": "“Pasu migādo chagale, pamathepi pasu pume”ti ruddo rabhaso (ka.).",
  "anya-e0810n1:36_8": "( ) (guṇe) (ka.) Visiṭṭhatamoguṇattā sabbaṁ haratīti haro.",
  "anya-e0810n1:36_9": "Vuttoti kriyāpadaṁ.",
  "anya-e0810n1:36_10": "Sambhu, īso, sabbo, īsāno, saṅkaro, candasekharo, bhūteso, khaṇḍaparasu, girīso, maccuñjayo, pinākī, pamathādhipo, uggo, kapaddi, sirīkaṇṭho, kāḷakaṇṭho, kapālabharo, vāmadevo, mahādevo, virūpakkho, tilocano, sabbaññū, nīlalohito, māraharo, bhaggo, tyambako, tipurantako, gaṅgādharo, andhakaripu, byomakeso, bhavo, bhīmo, ruddo, umāpati, bhagālī, kapisañjano, hīro, pañcānano, khakuntalo, gopālako, piṅgakkho vibhaṅgo (ka.), kūṭakaro, candāpīḷo, mahānaṭo, samīro, ho, nandivaḍḍhano, guḷākeso migūho (ka.), mihirāṇo, meghavāhano, suppatāpo suppasādo (ka.), u, thāṇu upāṇḍo (ka.), sipiviṭṭho, kīlo, dhammavāhanoiccādīnipi haranāmāni.",
  "anya-e0810n1:37_0": "Kumārādittayaṁ harassa putte.",
  "anya-e0810n1:37_1": "Kumāra kīḷāyaṁ, kumāreti kīḷatīti kumāro, soḷasavassiko, ayañca soḷasavassiko.",
  "anya-e0810n1:37_2": "“Bālo ca soḷasa bhave”ti hi vuttaṁ.",
  "anya-e0810n1:37_3": "Khaṇḍati dānavabalanti khando, ṇḍassa ndo.",
  "anya-e0810n1:37_4": "Sattiṁpaharaṇavisesaṁ dharatīti sattidharo, pabhāvussāhamantasaṅkhātaṁ vā sattittayaṁ dharatīti sattidharo.",
  "anya-e0810n1:37_5": "Amarakose pana –",
  "anya-e0810n1:38_0": "“Kattikeyyo mahāseno,",
  "anya-e0810n1:39_0": "Sarajāto chaḷānano;",
  "anya-e0810n1:40_0": "Pabbatīnandano khando,",
  "anya-e0810n1:41_0": "Senānī aggibhū guho.",
  "anya-e0810n1:42_0": "Bāhuleyyo tārakaji,",
  "anya-e0810n1:43_0": "Visākho sikhivāhano;",
  "anya-e0810n1:44_0": "Chamāturo sattidharo,",
  "anya-e0810n1:45_0": "Kumāro koñcadāraṇo”ti amara 1.41-2 vuttaṁ.",
  "anya-e0810n1:46_0": "18-21.Sakkādīni vīsati sakkassa nāmāni.",
  "anya-e0810n1:46_1": "Asure jetuṁ sakkuṇātīti sakko.",
  "anya-e0810n1:46_2": "Pure, puraṁ vā dadātīti purindado.",
  "anya-e0810n1:46_3": "Devānaṁ rājā devarājā.",
  "anya-e0810n1:46_4": "Vajiraṁ pāṇimhi assa vajirapāṇi.",
  "anya-e0810n1:46_5": "Sujāya asurakaññāya pati sujampati.",
  "anya-e0810n1:46_6": "Bahūnaṁ devamanussānaṁ cintitatthassa dassanasamatthatāya sahassakkho.",
  "anya-e0810n1:46_7": "Mahataṁ devānaṁ indo rājā mahindo, devehi mahitabbo vā indo rājā mahindo, mahanto ca so indo cāti vā mahindo.",
  "anya-e0810n1:46_8": "Vajiraṁ āvudhaṁ yassa vajirāvudho, “vajirāyudho”tipi pāṭho.",
  "anya-e0810n1:46_9": "Vasūni ratanāni santyasseti vāsavo.",
  "anya-e0810n1:46_10": "Dasasatāni nayanāni yassa so dasasatanayano.",
  "anya-e0810n1:46_11": "Dvinnaṁ devalokānaṁ adhipatibhūtattā tidivādhibhū.",
  "anya-e0810n1:46_12": "Surānaṁ nātho suranātho.",
  "anya-e0810n1:46_13": "Vajiraṁ hatthe yassa so vajirahattho.",
  "anya-e0810n1:46_14": "Bhūtānaṁ sattānaṁ pati bhūtapati.",
  "anya-e0810n1:46_15": "Mahitabbattā maghavā.",
  "anya-e0810n1:46_16": "Maha pūjāyaṁ, hassa ghavo.",
  "anya-e0810n1:46_17": "Kosasaṅkhātāni dhanāni santi yassa, so kosiyo, “kosiyagottatāya kosiyo”ti ca vadanti.",
  "anya-e0810n1:46_18": "Indati paramissariyena yujjateti indo.",
  "anya-e0810n1:46_19": "Vatraṁ nāma asuraṁ abhibhavatīti vatrabhū.",
  "anya-e0810n1:46_20": "Pāko nāmavatrāsurassa bhātā, tassa sāsanato niggahato pākasāsano.",
  "anya-e0810n1:46_21": "Viḍaṁ byāpakaṁ ojo etassa viḍojo.",
  "anya-e0810n1:46_22": "Sunāsīro, purandaro, lekhāsabho lekhanaṁ devānaṁ usato uttamo (cintāmaṇiṭīkā), divapati, surapati, balārāti, sacīpati, jambhabhedī, harihayo, namucisūdano, saṁkandano, meghavāhano, ākhaṇḍalo ākhaṇḍayati parabalaṁ usādittā kalaca (cintāmaṇiṭīkā), kosiko, suragāmaṇī, nākanātho, harī iccādīnipi sakkassa nāmāni.",
  "anya-e0810n1:47_0": "Assa sakkassa bhariyā sujātā nāma.",
  "anya-e0810n1:47_1": "Sukhena jātā, sundarā vā jāti yassā sā sujātā.",
  "anya-e0810n1:47_2": "Pulomajā, sacī, indānī iccādīnipi sakkabhariyāya nāmāni.",
  "anya-e0810n1:48_0": "Assa sakkassa puraṁ masakkasārādayo tayo bhave.",
  "anya-e0810n1:48_1": "Mo ca sakko ca masakkā, te saranti gacchanti ettha kīḷāvasenāti masakkasārā, mahissarādīnaṁ parisānaṁ, sakkassa ca kīḷānubhavanaṭṭhānantyatthoti cintāmaṇithutiṭīkāyaṁ vuttaṁ.",
  "anya-e0810n1:48_2": "Saṅgahaṭīkāyaṁ pana “masakkanti vā vasokanti vā asurapurassa nāmaṁ, idaṁ pana tesaṁ uttamattā masakkasāro, vasokasāroti ca vutta”nti vuttaṁ.",
  "anya-e0810n1:48_3": "Amarā etissaṁ santi amaravatī, sā eva amarāvatī, rassassa dīghatā pāṇinī 6.3.119.",
  "anya-e0810n1:49_0": "Assa sakkassa pāsādo vejayanto nāma. Vejayantī paṭākā pasatthā, bhūtā vā assa atthīti vejayanto.",
  "anya-e0810n1:50_0": "Assa sakkassa sabhā sudhammā matā. Sobhano dhammo assāti sudhammā, devamaṇḍapo.",
  "anya-e0810n1:51_0": "22.Tassa sakkassa ratho vejayanto nāma.",
  "anya-e0810n1:51_1": "Vejayantīnāmāya paṭākāya yogato vejayanto.",
  "anya-e0810n1:51_2": "Tassa sakkassa sārathi sūto mātalināma.",
  "anya-e0810n1:51_3": "Matalassa mātalāya (ka.) apaccaṁ mātali, tassa sakkassa gajo erāvaṇo nāma, irāvaṇo samuddo, tatrajāto erāvaṇoirāvati samudde jāto (erāvato), sese aṇa…",
  "anya-e0810n1:51_4": "pisodarādittā ṇatte erāvaṇo (cintāmaṇiṭīkā).",
  "anya-e0810n1:51_5": "Tassa sakkassa silāsanaṁ paṇḍukambalo nāma.",
  "anya-e0810n1:51_6": "Paṇḍuvaṇṇakambalasadisattā paṇḍukambalo.",
  "anya-e0810n1:51_7": "Silā pāsāṇo eva āsanaṁ silāsanaṁ.",
  "anya-e0810n1:52_0": "23.Tassa sakkassa puttā suvīra, jayantaiccādayo.",
  "anya-e0810n1:52_1": "Atisayena sūrattā suvīro.",
  "anya-e0810n1:52_2": "Asure jayatīti jayanto.",
  "anya-e0810n1:52_3": "Tassa sakkassa pokkharaṇī nandā nāma bhave.",
  "anya-e0810n1:52_4": "Nandīyatīti nandā.",
  "anya-e0810n1:52_5": "Pokkharaṁ vuccati padumaṁ, salilañca, tehi sattānaṁ manaṁ attānaṁ nayatīti pokkharaṇī, pokkharena vā sundarena aṇṇena jalena sahitattā pokkharaṇṇī, sā eva pokkharaṇī.",
  "anya-e0810n1:52_6": "Tassa sakkassa vanāni uyyānāni nandanādīni cattāri.",
  "anya-e0810n1:52_7": "Nandayatīti nandanaṁ.",
  "anya-e0810n1:52_8": "Nānādibbarukkhehi missakattā missakaṁ.",
  "anya-e0810n1:52_9": "Nānālatāhi vallīhi cittattā cittalatā, nānāvirāgavaṇṇavicittāya vā latāya samannāgatattā cittalatā, devatānaṁ vā cittāsā ettha atthīti cittā, āsāvatī nāma latā, sā yassa atthi, taṁ cittalatā.",
  "anya-e0810n1:52_10": "Devatānaṁ vā cittaṁ lanti gaṇhantīti cittalā, dibbarukkhā, tesaṁ samūho cittalatā, itthiliṅgena tassa vanassa nāmaṁ, yathā “khuddasikkhā”ti.",
  "anya-e0810n1:52_11": "Phārusakāni yattha santi, taṁ phārusakaṁ.",
  "anya-e0810n1:53_0": "24.Asanyādittayaṁ tassa sakkassa āyudhaṁ.",
  "anya-e0810n1:53_1": "Assate bhujjate lokadhātukamanenāyudhenāti asani, ayaṁ asanisaddo dvīsu pumitthiliṅgesu vattati.",
  "anya-e0810n1:53_2": "Kulimhi sakkassa hatthe seti tiṭṭhatīti kulisaṁ, kuli hattho bhujādaloti hi tikaṇḍasesotikaṇḍasesa 2.6.26.",
  "anya-e0810n1:53_3": "Kuyaṁ vā pathaviyaṁ lisati tanu bhavatīti kulisaṁ.",
  "anya-e0810n1:53_4": "Vaja gatiyaṁ, vajateva na paṭihaññate yassa gamanaṁ kenacīti vajiraṁ, irapaccayo.",
  "anya-e0810n1:53_5": "Vajirasahacaraṇato kulisasaddopi punnapuṁsake.",
  "anya-e0810n1:53_6": "Bhiduraṁ, pavi, satakoṭi, suru, sambo, dambholiiccādīnipi vajirassa nāmāni.",
  "anya-e0810n1:53_7": "Tatra bhiduraṁ punnapuṁsake, paviādayo pume.",
  "anya-e0810n1:54_0": "Rambhā ca alambusā ca iccādikā devitthiyo accharāyo nāmāti vuttā.",
  "anya-e0810n1:54_1": "Accharāvisesā hi etā.",
  "anya-e0810n1:54_2": "Accho nimmalavaṇṇo etāsamatthīti accharāyo.",
  "anya-e0810n1:54_3": "“Apasarā”tipi etāsameva sāmaññasaññā.",
  "anya-e0810n1:54_4": "Devaputtānaṁ ratiṁ bhāventi vaḍḍhentīti rambhā, raṁ kāmaggiṁ bhanti dīpayanti jālentīti vā rambhā, niggahītāgamo.",
  "anya-e0810n1:54_5": "Kāmarativasena devaputte attani vasāpetuṁ alaṁ samatthāti alambusā, assukāro.",
  "anya-e0810n1:54_6": "Devānaṁ devaputtānaṁ, devībhūtā vā itthiyo devitthiyo.",
  "anya-e0810n1:55_0": "“Pañcasikho, hāhā, hūhū”iccādayo gandhabbā nāma.",
  "anya-e0810n1:55_1": "Pañca sikhā cūḷā yassa so pañcasikho.",
  "anya-e0810n1:55_2": "“Hā”ti ananditaṁ dhaniṁ nindibhaddhaniṁ (cintāmaṇiṭīkā) jahatīti hāhā.",
  "anya-e0810n1:55_3": "“Hū”ti gītavisesasaddaṁ hūyateti hūhū.",
  "anya-e0810n1:55_4": "Gandhaṁ abbanti bhuñjantīti gandhabbā, gāyanaṁ vā dhammo etesaṁ gandhabbā, mmassa bbo.",
  "anya-e0810n1:56_0": "25.Vimānādidvayaṁ vimāne.",
  "anya-e0810n1:56_1": "Devānamākāse gamanaṁ yena taṁ vimānaṁ, vigataṁ vinā (ka.) mānaṁ upamānamassa vimānaṁ.",
  "anya-e0810n1:56_2": "Vihe ākāse gacchatīti byamhaṁ, hakārato pubbe amapaccayo.",
  "anya-e0810n1:56_3": "Ettha ca vimānabyamhasaddā dvepi anitthiyaṁ punnapuṁsake vattanti.",
  "anya-e0810n1:57_0": "Pīyusādittayaṁ amate.",
  "anya-e0810n1:57_1": "Pīyateti pīyusaṁ, “amatapā”ti hi vuttaṁ, usapaccayo uṇādi 4.76 ṇvādi 215 suttesu pana “pīyūsa”miti dissati.",
  "anya-e0810n1:57_2": "“Peyuso”tipi nāmamassa.",
  "anya-e0810n1:57_3": "Na mataṁ maraṇamanena amataṁ.",
  "anya-e0810n1:57_4": "Sukhena dhayanti pivanti taṁ iti sudhā.",
  "anya-e0810n1:57_5": "Ettha ca amatasaddo yaññasesapīyusasalilaghatādīsu napuṁsake, dhanvantaridevādīsu pulliṅge, gaḷojhābhayāmalakyādīsu itthiliṅgeti tīsu vattati amataṁ yaññasese ca, pīyūse salile ghate ayācite ca mokkhe ca, nā dhanvantaridevasu amatā māgadhīpathyā guḷucyāmalakīsu ca (medinīkosa 16 77-8), taṁsahacaraṇato pīyusasaddopi tīsu liṅgesu.",
  "anya-e0810n1:57_6": "Sudhāsaddo pana amatanuhīlepādīsupi niccamitthiliṅgova sudhā lepo’mataṁ nuhī (amara 23.101).",
  "anya-e0810n1:58_0": "Sineruādipañcakaṁ pabbatarāje.",
  "anya-e0810n1:58_1": "Sinā soceyye, sināti soceti deveti sineru, erupaccayo.",
  "anya-e0810n1:58_2": "Mī hiṁsāyaṁ, mināti hiṁsati sabbe pabbate attano uccataraṭṭhenāti meru, rupaccayo.",
  "anya-e0810n1:58_3": "Tidivānaṁ dvinnaṁ devalokānaṁ ādhāro patiṭṭhāti tidivādhāro.",
  "anya-e0810n1:58_4": "Deve nayatīti neru.",
  "anya-e0810n1:58_5": "Sumerūti upasaggena nāmaṁ vaḍḍhitaṁ.",
  "anya-e0810n1:58_6": "Hemaddi, ratanasānu, surālayādīnipi pabbatarājassa nāmāni.",
  "anya-e0810n1:59_0": "26.Yugandharādīni sinerussa parivārabhūtānaṁ sattannaṁ paribhaṇḍapabbatānaṁ nāmāni.",
  "anya-e0810n1:59_1": "Candasūriyasaṅkhātaṁ yugaṁ dhāreti tadubbedhamaggacārittāti yugandharo.",
  "anya-e0810n1:59_2": "Īsaṁ mahissaraṁ dhāreti tassa nivāsaṭṭhānattāti īsadharo.",
  "anya-e0810n1:59_3": "Karavīrā assamārakā bahavo ettha santīti karavīro, ke vā mayūrā ravanti etthāti karavīro, “karavīko”tipi pāṭho, idhāpi pacchimoyevattho, karavīkasakuṇā vā bahavo ettha santīti karavīko.",
  "anya-e0810n1:59_4": "Sudassanā osadhivisesā bahukā ettha santīti sudassano, sukhena passitabbattā vā sudassano, sundaraṁ vā dassanaṁ etthāti sudassano.",
  "anya-e0810n1:59_5": "Pañcannaṁ pabbatacakkānaṁ nemisadisaṁ katvā attānaṁ dhāretīti nemindharo, nemibhāvena vā dhāretabbo upalakkhetabboti nemindharo, nemiṁvā rathaddumaṁ dhāreti yebhuyyenāti nemindharo.",
  "anya-e0810n1:59_6": "Vinatā nāma supaṇṇamātā, tassā nivāsaṭṭhānattā vinatakoti cintāmaṇiṭīkā.",
  "anya-e0810n1:59_7": "Vitthiṇṇā vā natā nadiyo etthāti vinatako.",
  "anya-e0810n1:59_8": "Assakaṇṇā sajjadumā bahavo ettha santīti assakaṇṇo, assakaṇṇasadisakūṭattā vā assakaṇṇo.",
  "anya-e0810n1:59_9": "Kulācalāti ete sineruādayo aṭṭha pabbatā acalasaṅkhātānaṁ pabbatānaṁ kulāni yoniyo pabhavā, ete ca sineruādayo anupubbasamuggatā, sabbabāhiro cettha assakaṇṇo.",
  "anya-e0810n1:59_10": "Nimijātake pana –",
  "anya-e0810n1:60_0": "“Sudassano karavīko, īsadharo yugandharo;",
  "anya-e0810n1:61_0": "Nemindharo vinatako, assakaṇṇo giri brahā”ti jā. 2.22.568.",
  "anya-e0810n1:62_0": "Vatvā sineruṁ parikkhipitvā assakaṇṇo nāma pabbato patiṭṭhito, taṁ parikkhipitvā vinatako nāma pabbatoti evamaññoyevānukkamo kathito.",
  "anya-e0810n1:62_1": "Kiñcāpi kathito, nāmabhedamattakatoyeva panettha bhedo, nātthabhedakatoti daṭṭhabbaṁ.",
  "anya-e0810n1:63_0": "27.",
  "anya-e0810n1:63_1": "Ākāsavāhīgaṅgāyaṁ merusiṅgobbhavāyaṁ mandākinyādināmattayaṁ.",
  "anya-e0810n1:63_2": "Mandaṁ akituṁ sīlamassāti mandākinī.",
  "anya-e0810n1:63_3": "Ākāse sandamānā gaṅgā ākāsagaṅgā.",
  "anya-e0810n1:63_4": "Surānaṁ devānaṁ nadī suranadī.",
  "anya-e0810n1:63_5": "Suradīghikātipi etissā nāmaṁ.",
  "anya-e0810n1:64_0": "28.Koviḷārādittayaṁ “phalaharo”tikhyāte pāricchattake.",
  "anya-e0810n1:64_1": "Kuṁ pathaviṁ vidārayati mūlenāti koviḷāro,dassa ḷo.",
  "anya-e0810n1:64_2": "Pari samantato chattaṁ viya tiṭṭhatīti pāricchattako.",
  "anya-e0810n1:64_3": "Pārino samuddassa jāto apaccaṁ pārijātako, sakatthe ko.",
  "anya-e0810n1:64_4": "Pāribhaddo, nimbataru, mandāroiccādīnipi pāricchattakassa nāmāni.",
  "anya-e0810n1:65_0": "Kapparukkho ca santāno ca ādinā mandāro pārijātako ca haricandanañca ete pañca devaddumāamara 1.53 devataravo devabhūmīsveva sambhavato.",
  "anya-e0810n1:65_1": "Kappo saṅkappito attho, tassa rukkho jaññajanakabhāvena sambandho, kappaṁ vā ṭhito rukkho kapparukkho.",
  "anya-e0810n1:65_2": "Tananaṁ tāno, bhāve ṇo.",
  "anya-e0810n1:65_3": "Gandhassa sammā tāno asseti santāno, sirīsarukkho.",
  "anya-e0810n1:65_4": "Mandante modante devā anenāti mandāro, ārapaccayo.",
  "anya-e0810n1:65_5": "Harimindaṁ cadayati sukhayatīti haricandanaṁ.",
  "anya-e0810n1:65_6": "Ete pañca devataravo amarakosanayena vuttā, sogatanayena pana satta devataravo.",
  "anya-e0810n1:65_7": "Vuttañca –",
  "anya-e0810n1:66_0": "“Pāṭalī simbalī jambū, devānaṁ pārichattako;",
  "anya-e0810n1:67_0": "Kadambo kapparukkho ca, sirīsena bhavati sattama”nti dha. sa. aṭṭha. 584; sārattha. ṭī.",
  "anya-e0810n1:67_1": "1.1verañjakaṇḍavaṇṇanā.",
  "anya-e0810n1:68_0": "Tattha pāṭalīti citrapāṭalī, sā asuraloke tiṭṭhati.",
  "anya-e0810n1:68_1": "Tathā simbalī garuḷesu, jambū jambudīpe, pāricchattako tāvatiṁse, kadambo aparagoyāne.",
  "anya-e0810n1:68_2": "Kapparukkho uttarakurūsu, sirīso pubbavideheti.",
  "anya-e0810n1:68_3": "Ete satta devānameva patiṭṭhānabhūmīsu sambhavato devataravotveva vuccanti.",
  "anya-e0810n1:69_0": "Saggavaṇṇanā samattā.",
  "anya-e0810n1:70_0": "29.",
  "anya-e0810n1:70_1": "Pubbapacchimauttarā disā yathākkamaṁ pācī patīcī udīcī nāma bhavanti.",
  "anya-e0810n1:70_2": "Paṭhamaṁ pāto ancati ravi yassaṁ sā pācī, nakāralopo.",
  "anya-e0810n1:70_3": "Pacchā divāvasāne ancati ravi yassaṁ sā patīcī.",
  "anya-e0810n1:70_4": "Uddhaṁ ancati ravi yassaṁ sā udīcī, yassaṁ vā sītaviyogaṁ datvā ancati sā udīcī, viyogatthavācako hettha ukāro, dasaddo dānattho.",
  "anya-e0810n1:70_5": "Atha vā pancati pubbabhāvamāpajjateti pācī.",
  "anya-e0810n1:70_6": "Patincati pacchābhāvamāpajjateti patīcī.",
  "anya-e0810n1:70_7": "Udañcati sītaviyogadānattamāpajjateti udīcī.",
  "anya-e0810n1:70_8": "Ettha ca udīcīsahacaraṇato patīcī itthiyaṁ, patīcīsahacaraṇato pācī itthiyaṁ vattatīti daṭṭhabbaṁ.",
  "anya-e0810n1:70_9": "Evaṁ taṁtaṁsahacaraṇabhāvena tassa tassa taṁtaṁliṅgattamupaneyyuṁ.",
  "anya-e0810n1:70_10": "Pubbapacchimauttarāti sabbanāmassa vuttamatte pumbhāvo.",
  "anya-e0810n1:71_0": "Dakkhiṇādidvayaṁ dakkhiṇadisāyaṁ.",
  "anya-e0810n1:71_1": "Majjhe apāyaṁ añcati yassaṁ ravi, sā apācī.",
  "anya-e0810n1:71_2": "Majjhatthoyaṁ apasaddo, yathā “apadisa”nti, “avācī”tipi pāṭho, avapubbo añca adhomukhībhāve.",
  "anya-e0810n1:71_3": "Avañcati adhomukhī bhavati yassaṁ ravi, sā avācī.",
  "anya-e0810n1:71_4": "Uṇhādike vā tabbiyoge karonto yassaṁ ravi añcati, sā avācī.",
  "anya-e0810n1:71_5": "Vidisādidvayaṁ disāmajjhe.",
  "anya-e0810n1:71_6": "Disāhi viniggatā vidisā.",
  "anya-e0810n1:71_7": "Disānamanurūpā, anuvattakā vā disā anudisā.",
  "anya-e0810n1:71_8": "Apadisantipi vidisāya nāmaṁ napuṁsakābyayaṁ tva’padisaṁ (amara 3.6).",
  "anya-e0810n1:72_0": "30.Erāvatādayo aṭṭha gajā pubbādīnaṁ disānaṁ rakkhaṇato disāgajā nāma, puṇḍarīkaṁ nāma sitambojaṁ, taṁsadisavaṇṇatāya puṇḍarīko.",
  "anya-e0810n1:72_1": "Rassasarīratāya vāmano.",
  "anya-e0810n1:72_2": "Kuyaṁ pathaviyaṁ modate kumudo.",
  "anya-e0810n1:72_3": "Añjanavaṇṇatāya añjano.",
  "anya-e0810n1:72_4": "Pupphā pakāsamānā dantā assa pupphadanto.",
  "anya-e0810n1:72_5": "Sabbabhūmiyaṁ caratīti sabbabhummo, sabbabhummo vā cakkavattī tassānurūpattā sabbabhummo.",
  "anya-e0810n1:72_6": "Sobhanadantāvayavattā suppatīkosobhanā patīkā avayavā’ssa suppatīko (ka.).",
  "anya-e0810n1:72_7": "“Suppatīko sobhanaṅge, bhave īsānadisāgaje”ti hi nānatthasaṅgahe vuttaṁ.",
  "anya-e0810n1:72_8": "Erāvatādīnaṁ disānaṁ sambandhakathanaṁ pācīvāraṇādināmasūcanatthaṁ, esaṁ kareṇuyo pana –",
  "anya-e0810n1:73_0": "Abbhamu kapilā ceva, piṅgalā nupamā matā;",
  "anya-e0810n1:74_0": "Tambakaṇṇī subhadantī, aṅganā añjanāvatī amara 3.5.",
  "anya-e0810n1:75_0": "31.Dhataraṭṭhādidvayaṁ pubbadisādhipatideve.",
  "anya-e0810n1:75_1": "Dhāritaṁ raṭṭhamanenāti dhataraṭṭho, rassa to.",
  "anya-e0810n1:75_2": "Pañcasikhādīnaṁ gandhabbānaṁ adhipo nāyako gandhabbādhipo.",
  "anya-e0810n1:75_3": "Kumbhaṇḍasāmyādidvayaṁ dakkhiṇadisādhipatideve.",
  "anya-e0810n1:75_4": "Kumbhaṇḍānaṁ sāmi nāyako kumbhaṇḍasāmi.",
  "anya-e0810n1:75_5": "Viruhanti vuḍḍhiṁ virūḷhimāpajjanti etasmiṁ kumbhaṇḍāti virūḷhako.",
  "anya-e0810n1:75_6": "Virūḷhaṁ vuḍḍhippattaṁ vā kaṁ sukhametassāti virūḷhako.",
  "anya-e0810n1:75_7": "Virūpakkhādidvayaṁ pacchimadisādhipatideve.",
  "anya-e0810n1:75_8": "Virūpāni akkhīni yassa virūpakkho, vividhasaṇṭhānāni akkhīni yassa vā virūpakkho.",
  "anya-e0810n1:75_9": "Nāgānaṁ adhipati nāgādhipati.",
  "anya-e0810n1:76_0": "32.Yakkhādhipādicatukkaṁ kuvere.",
  "anya-e0810n1:76_1": "Āḷavakādiyakkhānaṁ adhipo yakkhādhipo.",
  "anya-e0810n1:76_2": "Vissavaṇassa apaccaṁ vessavaṇo.",
  "anya-e0810n1:76_3": "Ticaraṇāṭṭhadāṭhābhayānakamatthitāya kucchitaṁ vero sarīramassa kuvero.",
  "anya-e0810n1:76_4": "Khuddenāssa narayuttā sivikāratheti naro vāhanamassa naravāhano.",
  "anya-e0810n1:76_5": "Tyambakasakho, yakkharājo, guyhakesaro, manussadhammā, dhanado, rājarājo, dhanādhipo, kinnareso, yakkho, ekapiṅgalo, sirido, puññajanessaroiccādīnipi kuverassa nāmāni.",
  "anya-e0810n1:77_0": "Assa kuverassa purī “aḷakā, aḷakamandā”ti ca vuccati.",
  "anya-e0810n1:77_1": "Alaṁ vibhūsane, alaṁ vibhūsanaṁ karotīti alakā, sā eva aḷakā.",
  "anya-e0810n1:77_2": "Aḷakā eva modakaraṇato aḷakamandā, ukārassa akāro, nāgamo ca.",
  "anya-e0810n1:77_3": "Kelāsotipi tassa nāmaṁ, keli payojanaṁ assa kelo, āsate asminti āso, kelo ca so āso ceti kelāso, kaṇhasappādi viya niccaṁ kammadhārayo.",
  "anya-e0810n1:77_4": "Assa kuverassa paharaṇaṁ āyudhaṁ gadā, gaṁ vuccati vajiraṁ, taṁ viya dukkhaṁ dadātīti gadā.",
  "anya-e0810n1:77_5": "Ime cattāro yathāvuttā dhataraṭṭhādayo devā kamato pubbādīnaṁ catuddisānaṁ adhipā adhipatayo nāma.",
  "anya-e0810n1:77_6": "Amarakose pana –",
  "anya-e0810n1:78_0": "“Indo aggi pitupati, nerito varuṇo’nilo;",
  "anya-e0810n1:79_0": "Kuvero īso patayo, pubbādīnaṁ ime kamā.",
  "anya-e0810n1:80_0": "Ravi sukko mahīsūnu, tamo ca bhānujo vidhu;",
  "anya-e0810n1:81_0": "Budho suraguru ceti, disādhipā tathā gahā”ti amara 3.3-4.",
  "anya-e0810n1:82_0": "Aññeyeva disādhipatayo kathitā, indaravimādīnañca disādhipaccakathanaṁ pājhādīnaṁ indadisāravidisādināmasūcanaphalaṁ.",
  "anya-e0810n1:83_0": "33-34.Jātavedādyaṭṭhārasakaṁ aggimhi.",
  "anya-e0810n1:83_1": "Jāte uppanne vindati ghātayatīti jātavedo.",
  "anya-e0810n1:83_2": "Andhakāre jātaṁ vijjamānaṁ vindati labhati, vidati jānāti etenāti vā jātavedo, jananaṁ jātaṁ vedo pākaṭo yassa vā so jātavedo.",
  "anya-e0810n1:83_3": "Sikhā vuccati jālā, tāya yogato sikhī.",
  "anya-e0810n1:83_4": "Jotati dippatīti joti.",
  "anya-e0810n1:83_5": "Punātīti pāvako, ṇvu.",
  "anya-e0810n1:83_6": "Dahatīti dahano.",
  "anya-e0810n1:83_7": "Ananti pālentyaneneti analo, alapaccayo.",
  "anya-e0810n1:83_8": "Vede hutaṁ vahati pāpayati, sayaṁ vā labhateti hutāvaho.",
  "anya-e0810n1:83_9": "Acci vuccati jālā, tāya yogato accimā.",
  "anya-e0810n1:83_10": "Dhūmo ketu dhajo yassāti dhūmaketu.",
  "anya-e0810n1:83_11": "Ajati jalamāno kuṭilaṁ gacchatīti aggi, i.",
  "anya-e0810n1:83_12": "Go raṁsi etassatthīti gini, assatthyatthe ini, agginītipi pāṭho, so aggisadiso.",
  "anya-e0810n1:83_13": "Bhānu pabhā yassatthi, so bhānumā.",
  "anya-e0810n1:83_14": "Tejeti sesabhūtopādārūpānīti tejo.",
  "anya-e0810n1:83_15": "Dhūmo sikhā cūḷā yassa dhūmasikho.",
  "anya-e0810n1:83_16": "Vāyu sakhā assa vāyusakho.",
  "anya-e0810n1:83_17": "Dahitvā dahato (ka.) gacchato kaṇhā vattanī maggo yassa kaṇhavattanī.",
  "anya-e0810n1:83_18": "Vissānarassa isino apaccaṁ vessānaro.",
  "anya-e0810n1:83_19": "Hutaṁ haviṁ asati bhuñjatīti hutāso.",
  "anya-e0810n1:83_20": "Dhanañjayo, jalano, āsayāso, rohitasso, sattācci, sukko, citrabhānu, vibhāvasu, suciiccādīnipi aggissa nāmāni.",
  "anya-e0810n1:84_0": "Sikhādittayaṁ aggijālāyaṁ.",
  "anya-e0810n1:84_1": "Sinoti nisānī bhavatīti sikhā, “si nisāne”ti kātanta dhātu, khapaccayo.",
  "anya-e0810n1:84_2": "Jalatīti jālā.",
  "anya-e0810n1:84_3": "Accate pujjate aneneti acci.",
  "anya-e0810n1:84_4": "Sikhā jālā bhiyyo rūpantarā itthiyaṁ, acci pana apume.",
  "anya-e0810n1:85_0": "35.",
  "anya-e0810n1:85_1": "Dvayaṁ aggikaṇe tīsu phuliṅgo’ggikaṇo (amara 1.60) phuliṅgānīti aggikaṇāni.",
  "anya-e0810n1:85_2": "Vividhāsu disāsu phullaṁ gacchatīti vipphuliṅgaṁ.",
  "anya-e0810n1:85_3": "Tathā phuliṅgaṁ.",
  "anya-e0810n1:85_4": "Sabbadharakate pana “phuliṁ gacchatīti phuliṅgo”ti vuttaṁ.",
  "anya-e0810n1:85_5": "Tikaṁ chārikāyaṁ.",
  "anya-e0810n1:85_6": "Malīnakaṁsavatthādīnaṁ taṁ dittiṁ seti pavattetīti bhasmaṁ, mapaccayo, bhasati vā adho patati vatthādīnaṁ malametenāti bhasmaṁ.",
  "anya-e0810n1:85_7": "Kaṁsādīnaṁ sukkabhāvatthaṁ icchitabbattā iṭṭhi abhilāso sobhanaṁ etassā atthīti seṭṭhi, “sapakkhako salomako”tyādīsu viya sasaddassa vijjamānatthattā.",
  "anya-e0810n1:85_8": "Malassa saraṇaṁ karotīti sārikā, sā eva chārikā, yathā “saḷāyatana”ntyādīsu.",
  "anya-e0810n1:86_0": "36.",
  "anya-e0810n1:86_1": "Dvayaṁ uṇhachārikāyaṁ.",
  "anya-e0810n1:86_2": "Uṇhattā kukkuṁ kucchitaṁ lātīti kukkulo, “kukku vidatthiyaṁ hatthe, pakoṭṭhe kucchitepi ce”ti hi nānatthasaṅgahe vuttaṁ.",
  "anya-e0810n1:86_3": "Kukkuṁ vā hatthaṁ lunāti chindati dahatīti kukkulo, so eva kukkuḷo.",
  "anya-e0810n1:86_4": "Uṇhameva bhasmaṁ uṇhabhasmaṁ, tasmiṁ.",
  "anya-e0810n1:86_5": "Tikaṁ dittakaṭṭhādindhane.",
  "anya-e0810n1:86_6": "Aṅgati hāniṁ gacchatīti aṅgāro, ārapaccayo, punnapuṁsakoyaṁ.",
  "anya-e0810n1:86_7": "“Alāte’nitthi kuje’ṅgāro”ti hi tikaṇḍasesetikaṇḍasesa 3.329 vuttaṁ.",
  "anya-e0810n1:86_8": "Hānimeva lāti, na ṭhitiṁ visesañcāti alātaṁ.",
  "anya-e0810n1:86_9": "Uddhaṁ dhūmaṁ muñcatīti ummutaṁ, tadeva ummukaṁ.",
  "anya-e0810n1:86_10": "Pañcakaṁ kaṭṭhādindhane.",
  "anya-e0810n1:86_11": "Santamaggiṁ edhayati vaḍḍhayatīti samidhā.",
  "anya-e0810n1:86_12": "Edhayatīti idhumaṁ, umo.",
  "anya-e0810n1:86_13": "Edhayatīti idho.",
  "anya-e0810n1:86_14": "Upādiyate aggineti upādānaṁ.",
  "anya-e0810n1:86_15": "Edhayatīti indhanaṁ.",
  "anya-e0810n1:87_0": "37.",
  "anya-e0810n1:87_1": "Pañcakaṁ āloke.",
  "anya-e0810n1:87_2": "Obhāsati dippatīti obhāso.",
  "anya-e0810n1:87_3": "Pakāsati dippatīti pakāso.",
  "anya-e0810n1:87_4": "Ālocayati passati etenāti āloko, āloketi vā etenāti āloko, “loka, loca dassane”ti dhātudvayapāṭhato.",
  "anya-e0810n1:87_5": "Ujjotatīti ujjoto, andhakāraṁ viddhaṁsento jotatīti vā ujjoto.",
  "anya-e0810n1:87_6": "Ā samantato tapati dippatīti ātapo.",
  "anya-e0810n1:87_7": "Samāti ete pañca tulyatthāti bhāvo.",
  "anya-e0810n1:88_0": "Dasakaṁ vāte.",
  "anya-e0810n1:88_1": "Āhāro viya pāṇabhūtopi kadāci satte māretīti māruto, sova māluto.",
  "anya-e0810n1:88_2": "Punāti saṅkārādikanti pavano.",
  "anya-e0810n1:88_3": "Vāyati gacchatīti vāyu, vāyati vā pupphādīnaṁ gandho yena so vāyu.",
  "anya-e0810n1:88_4": "Tathā vāto.",
  "anya-e0810n1:88_5": "Ananti pāṇantyaneneti anilo, ilo.",
  "anya-e0810n1:88_6": "Santaṁ niccalaṁ īrayati kampetīti samīraṇo, samīrituṁ kampituṁ sīlamassāti vā samīraṇo.",
  "anya-e0810n1:88_7": "Gandhaṁ vahatīti gandhavāho, ṇo.",
  "anya-e0810n1:88_8": "Vāyo vāyusadiso, ubhayatrāpi yāgamo.",
  "anya-e0810n1:88_9": "Samantato īrati khipati rukkhādayoti samīro.",
  "anya-e0810n1:88_10": "Sadā sabbadā gati yassa sadāgati.",
  "anya-e0810n1:88_11": "Sasano, gandhavaho, āsugo, maruto, jagatipāṇo, pavamāno, pabhañjano iccādīnipi vātanāmāni.",
  "anya-e0810n1:89_0": "38.",
  "anya-e0810n1:89_1": "Ime cha vakkhamānā vāyubhedā vāyuvisesā, uddhaṁ gacchatīti uddhaṅgamo, uccārapassāvādīnaṁ nīharaṇavasena adhobhāgaṁ gacchatīti adhogamo.",
  "anya-e0810n1:89_2": "Kucchimhi udare tiṭṭhatīti kucchiṭṭho.",
  "anya-e0810n1:89_3": "Koṭṭhe ante seti tiṭṭhatīti koṭṭhāsayo.",
  "anya-e0810n1:89_4": "Punappunaṁ sasanti yena assāso, bahinikkhantavāto.",
  "anya-e0810n1:89_5": "Passāsoti antopavisanakavātopi “assāso”ti etena saṅgayhate sahacāritattā.",
  "anya-e0810n1:89_6": "Sabbaṅgesu anusarati sīlena sedalohitādisampādanatoti aṅgānusārī.",
  "anya-e0810n1:89_7": "Amarakose panāyaṁ vāto ṭhānabyāpārabhedena pañcadhā kathito pāṇo’pāno samānocodānabyānā ca vāyavo sarīraṭṭhā ime (amara 1.67), ṭīkāyañcassa –",
  "anya-e0810n1:90_0": "“Hadaye pāṇo gude’pāno, samāno nābhimajjhaṭṭho;",
  "anya-e0810n1:91_0": "Udāno kaṇṭhadese tu, byāno sabbaṅgasandhisu hadaye pāṇo gude’pāno, samāno nābhisaṇṭhito;",
  "anya-e0810n1:91_1": "udāno kaṇṭhadesaṭṭho, byāno sabbasarīrago iti ṭhānaniṇṇayo (cintāmaṇiṭīkā).",
  "anya-e0810n1:92_0": "Tatrapāṇoannappavesādikaro.",
  "anya-e0810n1:92_1": "Apāno muttakarīsasukkavisaṭṭhikaro.",
  "anya-e0810n1:92_2": "Samāno majjhe annapacanādikaro.",
  "anya-e0810n1:92_3": "Udāno bhāsitagītādikaro.",
  "anya-e0810n1:92_4": "Byāno sedarattasavanummesanimesagatyādikaro khedaceṭṭhāummesanimmesagatyādikaro (ka.).",
  "anya-e0810n1:92_5": "Pakaṭṭhena anantyanena bhattādippavesanatoti pāṇo.",
  "anya-e0810n1:92_6": "Muttādikaṁ apanetvā anantyanenāti apāno.",
  "anya-e0810n1:92_7": "Sammā ananti anena bhuttaparipācanatoti samāno.",
  "anya-e0810n1:92_8": "Uddhamanantyanena bhāsitādo sāmatthiyajananatoti udāno.",
  "anya-e0810n1:92_9": "Visesena anantyanena sedarattasemhādi khedaceṭṭhādi (cintāmaṇiṭīkā) sampādanatoti byāno”ti taṁbyāpārā ca yathā –",
  "anya-e0810n1:92_10": "annappavesanaṁ muttā-dyussaggo’nnavipācanaṁ bhāsaṇādi nimesādi, taṁbyāpārā kamā ime (cintāmaṇiṭīkā) vuttaṁ.",
  "anya-e0810n1:93_0": "39.",
  "anya-e0810n1:93_1": "Dvayaṁ antopavisanakavāte.",
  "anya-e0810n1:93_2": "Ānaṁ vuccati bahinikkhamanavāto, tato apagataṁ apānaṁ.",
  "anya-e0810n1:93_3": "Assāsato apagato passāso.",
  "anya-e0810n1:93_4": "Dvayaṁ bahinikkhamanavāte.",
  "anya-e0810n1:93_5": "Ādimhi pavatto sāso assāso.",
  "anya-e0810n1:93_6": "Ananti pāṇantyaneneti ānaṁ, ādimhi pavattaṁ ānaṁ ānaṁ, ekassākārassa lopo.",
  "anya-e0810n1:94_0": "40.Vegakhippādayo vātadhammattena niccappavattikā iti tappakkame tappakkamena takkamena (ka.) uccante.",
  "anya-e0810n1:94_1": "Tatra rayantaṁ vege.",
  "anya-e0810n1:94_2": "Sabbatra karaṇasādhanaṁ.",
  "anya-e0810n1:94_3": "Icchitaṭṭhānaṁ vajanti pāpuṇanti etenāti vego.",
  "anya-e0810n1:95_0": "“Kriyāvācittamākhyātuṁ, ekekattho nidassito;",
  "anya-e0810n1:96_0": "Payogatonugantabbā, anekatthā hi dhātavo”ti candradhātupāṭhe.",
  "anya-e0810n1:97_0": "Vuttattā vajadhātu pāpuṇanepi pavattati, evaṁ sabbatra, akārassa e.",
  "anya-e0810n1:97_1": "Javanti etenāti javo, rayanti gacchanti etenāti rayo.",
  "anya-e0810n1:98_0": "Khippādinavakaṁ sīghe.",
  "anya-e0810n1:98_1": "Atha javasīghānaṁ ko bhedo?",
  "anya-e0810n1:98_2": "Savegagativacanā javādayo, sīghādayo tu dhammavacanā, tathā ca “sīghaṁ pacati passati (ka.), sīghaṁ gacchatī”ti payogo, na tu “javaṁ pacati, javaṁgacchatī”ti pana payogo.",
  "anya-e0810n1:98_3": "“Vegena gacchati, javena gacchatī”tyādīsu kathaṁ?",
  "anya-e0810n1:98_4": "Tatra bhedassa vattumicchitattā na doso.",
  "anya-e0810n1:98_5": "Khippati peratīti khippaṁ, khipa peraṇe.",
  "anya-e0810n1:98_6": "Sayatīti sīghaṁ, sī saye, ghapaccayo.",
  "anya-e0810n1:98_7": "Byuppatti hi yathā kathañcipi bhavati, saññā tu lokatovāvagantabbā, sabbatrevaṁ.",
  "anya-e0810n1:98_8": "Taratīti turitaṁ.",
  "anya-e0810n1:98_9": "Laṅghatīti lahu, laṅgha gatisosanesu, ghassa ho, niggahītalopo, upaccayo ca, lahupariyāyo laghusaddopyatthi.",
  "anya-e0810n1:98_10": "Asati khepatīti āsu, u.",
  "anya-e0810n1:98_11": "Taratīti tuṇṇaṁ, rassa ṇo.",
  "anya-e0810n1:98_12": "Arati gacchatīti araṁ.",
  "anya-e0810n1:98_13": "Na vilambīyati na ohīyatīti avilambitaṁ, labi avasaṁsane.",
  "anya-e0810n1:98_14": "Tuvaṭṭati sayatīti tuvaṭṭaṁ, turitabhāvena vattatīti vā tuvaṭṭaṁ, ritalopo.",
  "anya-e0810n1:99_0": "41.",
  "anya-e0810n1:99_1": "Ariyāsāmaññassa pubbaḍḍhaṁ santate.",
  "anya-e0810n1:99_2": "Ettha ca aṭṭhasu gaṇesu chaṭṭho sabbalahuko, tatopare chaggaṇā sa, bha, sa, bha, bha, bhā, aṭṭhamo go.",
  "anya-e0810n1:99_3": "Samantato tanotīti satataṁ.",
  "anya-e0810n1:99_4": "Nāsabhāvena na iccaṁ na gantabbaṁ niccaṁ, nāsaṁ vā na gacchatīti niccaṁ.",
  "anya-e0810n1:99_5": "“Nāgo”tyādīsu viyāti etthāpi na doso, tassa co.",
  "anya-e0810n1:99_6": "Na viramatīti avirataṁ.",
  "anya-e0810n1:99_7": "Na āramatīti anārataṁ.",
  "anya-e0810n1:99_8": "Samantato, punappunaṁ vā tanotīti santataṁ.",
  "anya-e0810n1:99_9": "Na avaramatīti anavarataṁ.",
  "anya-e0810n1:99_10": "Sadā dhavati gacchatīti dhuvaṁ.",
  "anya-e0810n1:99_11": "“Dhu gatitheriyesū”ti kātantadhātu.",
  "anya-e0810n1:100_0": "Vipulāḍḍhaṁ atisaye.",
  "anya-e0810n1:100_1": "Ettha hi ayugapāde dvādasamattā, yuge aṭṭhārasamattā, sabbāsu ariyāsu paṭhame pāde dvādasamattā, dutiye aṭṭhārasa, tatiye dvādasa, catutthe pañcadasa.",
  "anya-e0810n1:100_2": "Yadā pana paṭhamatatiyesu parihāyanti, tadā yuge adhikā honti, idaṁ vipulālakkhaṇaṁ.",
  "anya-e0810n1:100_3": "Atha satatātisayānaṁ ko bhedo?",
  "anya-e0810n1:100_4": "Satataṁ santati avicchedokriyantarehi abyavadhānaṁ, atisayo tu ponopuññaṁ, pakaṭṭho ca.",
  "anya-e0810n1:100_5": "Tesu ponopuññaṁ kriyābyāvutti, pakaṭṭho tu kriyāvayavānaṁ ukkaṁsatā.",
  "anya-e0810n1:100_6": "Bhāsati sabbesanti bhusaṁ, āssa u.",
  "anya-e0810n1:100_7": "Bhassati adho patatīti vā bhusaṁ.",
  "anya-e0810n1:100_8": "Bhasa adhopatane, assa u.",
  "anya-e0810n1:100_9": "Atisayanaṁ atisayo, atikkamitvā vāsayanaṁ pavattanaṁ atisayo.",
  "anya-e0810n1:100_10": "Dahati sabbanti daḷhaṁ, hato pubbe ḷo, dalati vidārayatīti vā daḷhaṁ, hapaccayo, dahanto lātīti vā daḷhaṁ, vaṇṇavipariyayo, abhisayo ca daḷhañca atisayadaḷhā.",
  "anya-e0810n1:100_11": "Tarati atikkamatīti tibbaṁ, rassa vo, assa i.",
  "anya-e0810n1:100_12": "Eti gacchatīti eko, so eva ekantaṁ, ekaṁ tarati atikkamatīti vā ekantaṁ.",
  "anya-e0810n1:100_13": "Mattato atikkantaṁ atimattaṁ.",
  "anya-e0810n1:100_14": "Bahuṁ lātīti bāḷhaṁ, ulopo, vaṇṇavipariyayo ca hasaddo.",
  "anya-e0810n1:100_15": "Ativelaṁ, accatthaṁ, nibbharaṁ, nitantaṁ, gāḷhaṁiccādīnipi atisaye.",
  "anya-e0810n1:101_0": "Dabbaṁ satvaṁ, taṁviparīte dhammamatte vattamānā bāḷhapariyantā khippādayo atisayaṁ vinā paṇḍake napuṁsake vattanti.",
  "anya-e0810n1:101_1": "Khippaṁ bhavati “khippa bhavabhī”ti padadvayaṁ adhikaṁ viya dissati, atisayo pulliṅgo, assa guṇassātisayo, assa dabbassātisayo iti.",
  "anya-e0810n1:101_2": "“Khippaṁ bhuñjati, satataṁ juhoti, satataṁ ramaṇīyo”iccatra tu kriyāvisesanattāyeva paṇḍakattaṁ.",
  "anya-e0810n1:101_3": "Tesu khippādīsu ye dabbagā dabbābhidhāyino, te tīsu liṅgesu.",
  "anya-e0810n1:101_4": "“Dabbadhammo liṅga”nti dassanantaraṁ.",
  "anya-e0810n1:101_5": "Yathā khippā jarā, khippo maccu, khippaṁ gamanaṁ.",
  "anya-e0810n1:101_6": "Santatā taṇhā, santataṁ dukkhaṁ, santato ākāso.",
  "anya-e0810n1:101_7": "Atimattā kriyā, atimatto naro, atimattaṁ padaṁ iccādi.",
  "anya-e0810n1:102_0": "42-43.",
  "anya-e0810n1:102_1": "Dvādasakaṁ māre.",
  "anya-e0810n1:102_2": "Haranayanaggidaḍḍhattā tinayanaggidaḍḍhattā (ka.) natthi viggaho sarīrametassa aviggaho.",
  "anya-e0810n1:102_3": "Kāmayati raticchaṁ uppādayatīti kāmo, kāritantā apaccayo.",
  "anya-e0810n1:102_4": "Siṅgārarūpena pāṇīnaṁ manasi bhavatīti manobhū.",
  "anya-e0810n1:102_5": "Pañcakāmaguṇesu madayatīti madano.",
  "anya-e0810n1:102_6": "Lokānaṁ antaṁ vināsaṁ karotīti antako.",
  "anya-e0810n1:102_7": "Vase vatteti sīlenāti vasavattī.",
  "anya-e0810n1:102_8": "Pāpaṁ icchati karoti, tena yuttoti vā pāpimā.",
  "anya-e0810n1:102_9": "Parato jāyatīti pajā, acchandikā, tāsaṁ pati pajāpati.",
  "anya-e0810n1:102_10": "Ye kusaladhammesu pamattā, tesameva bandhu pamattabandhu.",
  "anya-e0810n1:102_11": "Kaṇhadhammayuttatāya kaṇho.",
  "anya-e0810n1:102_12": "Kusaladhamme māretīti māro.",
  "anya-e0810n1:102_13": "Akusaladhamme na muñcatīti namuci.",
  "anya-e0810n1:102_14": "Mīnaketano, kandappo, dappako, anaṅgo, pañcasaro, sambarāri, manasijo, kusumesu, anaññajo, pupphadhanvā, ratipati, makaraddhajoiccādīnipi viṇhusutassa kāmassa nāmāni.",
  "anya-e0810n1:103_0": "Taṇhā aratī ragā ceti etā tisso tassa mārassa dhītaro.",
  "anya-e0810n1:103_1": "Yo taṁ passati, taṁ tasitaṁ karotīti taṇhā, salopo, ṇhā ca.",
  "anya-e0810n1:103_2": "Paresaṁ kusaladhammesu aratiṁ karotīti aratī.",
  "anya-e0810n1:103_3": "Rajjanti etthāti ragā.",
  "anya-e0810n1:103_4": "Tassa mārassa hatthī girimekhalo nāma.",
  "anya-e0810n1:103_5": "Sarīramahantabhāvena girisadisattā giri viyāti giri.",
  "anya-e0810n1:103_6": "Mārena mamāyanavasena “ayaṁ me hatthī mekhalo nāma hotū”ti katanāmattā mekhalā viyāti mekhaloti samuditanāmadvayena ekameva hatthiṁ vadati, yathā “vajirāsani, sītuṇha”nti.",
  "anya-e0810n1:104_0": "44.",
  "anya-e0810n1:104_1": "Tikaṁ yame.",
  "anya-e0810n1:104_2": "Pajāsaṁyamanato yamā, maccuppabhutayo assa kiṅkārā, tesu rājateti yamarājā.",
  "anya-e0810n1:104_3": "Tedhātukesupi āṇāpavattakattā mahanto visayo etassa visayī, ṇī, so eva vesāyī.",
  "anya-e0810n1:104_4": "Yattha lakkhaṇena na sijjhati, tattha sabbatra “yadādinā vā niruttinayena vā saddasiddhi veditabbā”ti hi pubbe vuttaṁ, dukkhajanakattā vā visadisaṭṭhānaṁ gacchantīti vesā, nerayikā, tesaṁ adhipatibhāvena ayati pavattatīti vesāyī, ī.",
  "anya-e0810n1:104_5": "Yamānaṁ rājā yamo.",
  "anya-e0810n1:104_6": "Dhammarājo, katanto, samavattī, kālo, daṇḍadharo, antakoiccādīnipi yamassa nāmāni.",
  "anya-e0810n1:104_7": "Assa yamassa āvudhaṁ nayanameva.",
  "anya-e0810n1:104_8": "Tena kira kodhacittena olokitamattena sattānaṁ sarīrāni ātape khittaghatapiṇḍāni viya vilīyantīti.",
  "anya-e0810n1:105_0": "Dvayaṁ asurabhede.",
  "anya-e0810n1:105_1": "Etesañhi satipi devabhāve heṭṭhā nivāsitabhāvasāmaññato ettha vacanaṁ, mārassa pana sattānamanatthakārakatāsāmaññena yamena saddhiṁ vacanaṁ takkarattā.",
  "anya-e0810n1:105_2": "Yuddhādīsu vepitaṁ kampitaṁ cittametassa vepacittisaṁ. ni. aṭṭha. 1.1.256.",
  "anya-e0810n1:105_3": "Puṇṇaṁ lomaṁ yassa so pulomo, pulāmahatī umā kitti, kanti vā yassāti pulomo.",
  "anya-e0810n1:105_4": "“Umātasīhemavati-haliddākittikantisū”ti hi nānatthasaṅgahe vuttaṁ.",
  "anya-e0810n1:105_5": "Ayaṁ pana sakkassa bhariyāya sujātāya pitā.",
  "anya-e0810n1:105_6": "Dvayaṁ kinnare.",
  "anya-e0810n1:105_7": "Assamukhanarasarīratāya kucchito puriso, kiñci vā puriso, purisasadisoti vā kimpuriso.",
  "anya-e0810n1:105_8": "Evaṁ kinnaro.",
  "anya-e0810n1:105_9": "Turaṅgavadana, assamukhādīnipi kinnarassa nāmāni.",
  "anya-e0810n1:106_0": "45-46.",
  "anya-e0810n1:106_1": "Addhapajjena ākāsassa nāmāni.",
  "anya-e0810n1:106_2": "Tesaṁ tesaṁ vatthūnaṁ antaraṁ nānattaṁ ikkhate loko ettha, anenāti vā antalikkhaṁ, rassa lo.",
  "anya-e0810n1:106_3": "Ikkhanaṁ vā dassanaṁ ikkhā, tassa antaraṁ kāraṇaṁ antalikkhaṁ.",
  "anya-e0810n1:106_4": "Khanati byavadhānanti khaṁ, kvi.",
  "anya-e0810n1:106_5": "Sabbagahagāmaṇino ādiccassa patho maggo ādiccapatho.",
  "anya-e0810n1:106_6": "Na bhavatīti abbhaṁ.",
  "anya-e0810n1:106_7": "Gacchantyanena devāti gaganaṁ, yu, massa go.",
  "anya-e0810n1:106_8": "Ambate saddāyate atrāti ambaraṁ, ro.",
  "anya-e0810n1:106_9": "Haya gatimhi, visesena hayati gacchati sabbatrāti vehāso, yassa so, vigato vā hāso cittassa etthārammaṇālābhatoti vehāso.",
  "anya-e0810n1:106_10": "Anilassa vātassa patho anilapatho.",
  "anya-e0810n1:106_11": "Bhusaṁ kāsante dippante padatthā etenāti ākāso, na kassati na vilekhīyatīti vā ākāso.",
  "anya-e0810n1:106_12": "Na bhavati ettha kiñcipi vatthūti nabhaṁ, natthi bhūmi etthāti vā nabhaṁ, na bhāyanti pakkhino anena, etthāti vā nabhaṁ.",
  "anya-e0810n1:106_13": "Vino pakkhino hayanti gacchanti etthāti vehāyasaṁ, aso.",
  "anya-e0810n1:106_14": "Tārā vuccanti nakkhattādayo, tesaṁ patho tārāpatho.",
  "anya-e0810n1:106_15": "Surānaṁ devānaṁ patho surapatho.",
  "anya-e0810n1:106_16": "Na haññateti aghaṁ, hanassa gho.",
  "anya-e0810n1:106_17": "Anantaṁ, visaṇupadaṁiccādīnipi ākāsassa nāmāni.",
  "anya-e0810n1:107_0": "47-48.Meghādyekādasakaṁ meghe.",
  "anya-e0810n1:107_1": "Mehati gharati secatīti megho.",
  "anya-e0810n1:107_2": "Vāriṁ vahatīti valāhako, vārisaddassa vo, vassa lopāṇini 6.3.109;",
  "anya-e0810n1:107_3": "moggallānapañcikā 1.47;",
  "anya-e0810n1:107_4": "nīti-sutta 1340, 1343.",
  "anya-e0810n1:107_5": "Dibbanti vuḍḍhiṁ virūḷhiṁ gacchanti lokā anenāti devo.",
  "anya-e0810n1:107_6": "Pajānaṁ lokānaṁ annaṁ bhojanaṁ bhavati etenāti pajjunno, akārassukāro.",
  "anya-e0810n1:107_7": "Ambuṁ udakaṁ dhāretīti ambudharo.",
  "anya-e0810n1:107_8": "Lokānaṁ santāpaṁ hantīti ghano, hassa gho.",
  "anya-e0810n1:107_9": "Jaladhāraṁ dhāretīti dhārādharo.",
  "anya-e0810n1:107_10": "Jīvanaṁ jalaṁ mūtaṁ bandhamaneneti jīmūto, vanasaddalopo, lokānaṁ vā jīvitaṁ munāti bandhatīti jīmūto, vitalopo, jīvitassa jī ādeso vā pāṇini 6.3.109;",
  "anya-e0810n1:107_11": "moggallānapañcikā 1.47;",
  "anya-e0810n1:107_12": "nīti-sutta 1340, 1343.",
  "anya-e0810n1:107_13": "Evaṁ aññatra.",
  "anya-e0810n1:107_14": "Vāriṁ vahatīti vārivāho.",
  "anya-e0810n1:107_15": "Ambuṁ dadātīti ambudo.",
  "anya-e0810n1:107_16": "Āpaṁ bharatīti abbhaṁ, kvi, passa bo.",
  "anya-e0810n1:108_0": "Tikaṁ vuṭṭhiyaṁ. Vassati siñcatīti vassaṁ, vassa secane. Evaṁ vassanavuṭṭhiyo.",
  "anya-e0810n1:109_0": "Pañcakaṁ vijjuyaṁ.",
  "anya-e0810n1:109_1": "Satataṁ īrati kampatīti satero, talopo, so eva sateritā.",
  "anya-e0810n1:109_2": "Khaṇamattampi na tiṭṭhatīti akkhaṇā.",
  "anya-e0810n1:109_3": "Kuṭilaṁ aciraṭṭhāyitattā virūpaṁ hutvā javatīti vijju.",
  "anya-e0810n1:109_4": "Vijjotatīti vijjutā.",
  "anya-e0810n1:109_5": "Aciraṁ pabhā yassa acirappabhā.",
  "anya-e0810n1:110_0": "49.",
  "anya-e0810n1:110_1": "Catukkaṁ meghanāde.",
  "anya-e0810n1:110_2": "Meghānaṁ nādo meghanādo.",
  "anya-e0810n1:110_3": "Dhanīyate dhanitaṁthanitaṁ (sī.), dhana sadde.",
  "anya-e0810n1:110_4": "Gajjanaṁ gajjitaṁ, gajja sadde.",
  "anya-e0810n1:110_5": "Rasīyate rasitaṁ.",
  "anya-e0810n1:110_6": "Ādinā harādādi sabbatra napuṁsakebhāve to, ādinā svanitadhanitādayo (cintāmaṇiṭīkā), ādinā dhanitaharādarāsādayo (byākhyāsudhāṭīkā).",
  "anya-e0810n1:110_7": "Dvayaṁ sakkadhanumhi.",
  "anya-e0810n1:110_8": "Indassa āvudhaṁ dhanu ca indāvudhaṁ, indadhanu ca.",
  "anya-e0810n1:110_9": "Vātena khittamambu vātakkhittambu, bindu.",
  "anya-e0810n1:110_10": "Sītaṁ karotīti sīkaro, siñcatīti vā sīkaro, cassa ko, aro ca, vātavasena vā tato tato saratīti sīkaro, assa ī, majjhe kāgamo ca.",
  "anya-e0810n1:111_0": "50.",
  "anya-e0810n1:111_1": "Tikaṁ jaladhārāyaṁ.",
  "anya-e0810n1:111_2": "Vegato jaladhārānaṁ saṁ bhusaṁ patanaṁ āsāro, punappunaṁ saratīti āsāro.",
  "anya-e0810n1:111_3": "Vegaṁ dhāretīti dhārā.",
  "anya-e0810n1:111_4": "Adho patatīti sampāto, saṁsaddo adhobhāge vegato jaladhārānaṁ sambhūya patanaṁ dhārāsampāto, sara gatiyaṁ ghau iti āsāro (cintāmaṇiṭīkā).",
  "anya-e0810n1:111_5": "Dvayaṁ vassopale.",
  "anya-e0810n1:111_6": "Karena hatthena gayhupagattā karakā, jalaṁ piṇḍaṁ karotīti vā karakā, “vassopale tu karakā, karakopi ca dissate”ti ruddo, karasaddotra.",
  "anya-e0810n1:111_7": "“Karo vassopale pāṇi-soṇḍāpaccāyaraṁsisū”ti nānatthasaṅgahe vuttaṁ.",
  "anya-e0810n1:111_8": "Ghanato, ghanakāle vā sañjātaṁ upalaṁ silā ghanopalaṁ.",
  "anya-e0810n1:111_9": "Duṭṭhu dinaṁ duddinaṁ, ayaṁ duddinasaddo meghacchannāhe vattati, asobhanatthopyatthi duddinasaddo, aguṇavacanatāyaṁ vāccaliṅgo.",
  "anya-e0810n1:112_0": "51-52.",
  "anya-e0810n1:112_1": "Chakkaṁ tirodhāne.",
  "anya-e0810n1:112_2": "Dhara āvaraṇe, apādipubbo.",
  "anya-e0810n1:112_3": "Apidharati āvuṇotīti pidhānaṁ, alopo.",
  "anya-e0810n1:112_4": "Apadharatīti apadhāraṇaṁ.",
  "anya-e0810n1:112_5": "Tiro dharati pidahatīti tirodhānaṁ.",
  "anya-e0810n1:112_6": "Antaraṁ dharatīti antaradhānaṁ, niggahītalopo.",
  "anya-e0810n1:112_7": "Apidharatīti apidhānaṁ.",
  "anya-e0810n1:112_8": "Ettha ca apādiupasaggā dhātuno āvaraṇatthajotakā.",
  "anya-e0810n1:112_9": "Chādayatīti chādanaṁ.",
  "anya-e0810n1:112_10": "Byavadhā, antaradhiiccādayopi tirodhāne.",
  "anya-e0810n1:113_0": "Sāddhapajjena candassa nāmāni.",
  "anya-e0810n1:113_1": "Indati nakkhattānaṁ paramissariyaṁ karotīti indu.",
  "anya-e0810n1:113_2": "Candati hilādayati sukhayati pajanti cando.",
  "anya-e0810n1:113_3": "Nakkhattānaṁ rājā nakkhattarājā.",
  "anya-e0810n1:113_4": "Umā kanti, tāya saha vijjatīti somo, sukhaṁ abhissavatīti vā somo, mapaccayo.",
  "anya-e0810n1:113_5": "Nisaṁ rattiṁ karoti, tattha vā karo raṁsi etassa nisākaro.",
  "anya-e0810n1:113_6": "Andhakāraṁ usenti dahanti vināsentīti osā, raṁsayo, te ettha dhiyanti patiṭṭhahantīti osadhi, tārāviseso, tassa īso pati osadhīso.",
  "anya-e0810n1:113_7": "Himo sītalo raṁsi yassa himaraṁsi.",
  "anya-e0810n1:113_8": "Saso aṅko lakkhaṇaṁ yassa sasaṅko.",
  "anya-e0810n1:113_9": "Candaṁ kappūraṁ māti sadisaṁ nayatīti candimā.",
  "anya-e0810n1:113_10": "Ikārādeso.",
  "anya-e0810n1:113_11": "Sasalakkhaṇamettha atthi sasī.",
  "anya-e0810n1:113_12": "Sasati vā hiṁsati uṇhaguṇanti sasī, īpaccayo tadupalakkhite tadupacāraṁ.",
  "anya-e0810n1:113_13": "Sītā raṁsayo yassatthīti sītaraṁsi.",
  "anya-e0810n1:113_14": "Nisāya rattiyā nātho tadālaṅkārabhāvatoti nisānātho.",
  "anya-e0810n1:113_15": "Uḷūnaṁ tārānaṁ rājā uḷurājā.",
  "anya-e0810n1:113_16": "Māti attānaṁ kappūrena sadisaṁ karotīti mā, māsaddoyaṁ pume, taṁsahacaraṇato uḷurājādayopi.",
  "anya-e0810n1:113_17": "Himaṁsu, kumudabandhu, vidhu, sudhaṁsu, subbhaṁsu, nisāpati, migaṅko, kalānidhi, dvijarājo, sasadharo, nakkhattesoiccādīnipi candassa nāmāni.",
  "anya-e0810n1:114_0": "53-54.",
  "anya-e0810n1:114_1": "Soḷasannaṁ bhāgānaṁ pūraṇo soḷasamo bhāgo candassa kalā, kala saṅkhyāne, kalīyate ekādinā saṅkhyāyateti kalā.",
  "anya-e0810n1:114_2": "Dvayaṁ candassa sarīre.",
  "anya-e0810n1:114_3": "Maññate ñāyate aneneti bimbaṁ.",
  "anya-e0810n1:114_4": "Manato vapaccayo, nipātanā massa bo, assi, nassa mo, vassa bo, bimbasaddo anitthiyaṁ.",
  "anya-e0810n1:114_5": "Maṇḍayateti maṇḍalaṁ, alo, itthiyaṁ maṇḍalī, ayaṁ tīsvapi bimbo anitthī, maṇḍalaṁ tīsu (amara 3.15).",
  "anya-e0810n1:115_0": "Pādahīnapajjena addhabhāgo.",
  "anya-e0810n1:115_1": "Asati khepeti samudāyanti aḍḍho, to.",
  "anya-e0810n1:115_2": "Tathā addho.",
  "anya-e0810n1:115_3": "Upaḍḍhoti upasaggena padaṁ vaḍḍhitaṁ, ete tayo pume.",
  "anya-e0810n1:115_4": "Khaṇḍayati samudāyanti khaṇḍaṁ.",
  "anya-e0810n1:115_5": "Sakyate ubbāhanādīsu thokattāti sakalaṁ, alo, khaṇḍasakalā vā pume, satthe rūpabhedato napuṁsake.",
  "anya-e0810n1:115_6": "Ete ca aḍḍhādayo tayo asame bhāge pume, same tu napuṁsaketi rūpabhedenāha “addhaṁ vuttaṁ same bhāge”ti.",
  "anya-e0810n1:115_7": "Khaṇḍādidvayaṁ pana asamepi vattamānaṁ punnapuṁsake vattati, tasmā “addhaṁ vuttaṁ same bhāge”ti ettha “aḍḍhaṁ, upaḍḍha”nti idaṁ dvayampi saṅgahitaṁ asamabhāge pumāni, same aṁse napuṁsakattaṁ rūpabhedato, upacārato tabbhāgavati vāccaliṅgo –",
  "anya-e0810n1:115_8": "addhā sāṭī, addhaṁ vatthaṁ addho kambalo (cintāmaṇiṭīkā).",
  "anya-e0810n1:116_0": "Pasādādayo cande avassambhāvino, aññatra tu pāsaṅgikā iti candapakkame uccante.",
  "anya-e0810n1:116_1": "Visesena sādayati pasādayatīti pasādo.",
  "anya-e0810n1:116_2": "Evaṁ pasanno, so eva pasannatā.",
  "anya-e0810n1:117_0": "Tikaṁ candappabhāyaṁ.",
  "anya-e0810n1:117_1": "Kumudassāyaṁ vikāso vikāro (ka.)komudī.",
  "anya-e0810n1:117_2": "Candaṁ ācikkhati paṭipādayatīti candikā.",
  "anya-e0810n1:117_3": "Juti assātthīti juṇhā.",
  "anya-e0810n1:117_4": "Tassa ṇo, hapaccayo ca, candassa vā jutiṁ sobhaṁ nayhati bandhatīti juṇhā.",
  "anya-e0810n1:118_0": "Catukkaṁ sobhanamatte.",
  "anya-e0810n1:118_1": "Kanati dippatīti kanti, kana dittiyaṁ, kāmīyatīti vā kanti.",
  "anya-e0810n1:118_2": "Sundaraṁ bhāti dippatīti sobhā.",
  "anya-e0810n1:118_3": "Jotayatīti juti.",
  "anya-e0810n1:118_4": "Chādayatīti chavi.",
  "anya-e0810n1:118_5": "Chada saṁvaraṇe, vipaccayo, dalopo.",
  "anya-e0810n1:119_0": "55.",
  "anya-e0810n1:119_1": "Sattakaṁ lakkhaṇe.",
  "anya-e0810n1:119_2": "Kaṁ attānaṁ laṅkayati hīnaṁ karotīti kalaṅko.",
  "anya-e0810n1:119_3": "Lañchate lakkhate aneneti lañchanaṁ.",
  "anya-e0810n1:119_4": "Lakkhyate aneneti lakkhaṁ.",
  "anya-e0810n1:119_5": "Tathā lakkhaṇaṁ.",
  "anya-e0810n1:119_6": "Aṅkīyate lakkhyate aneneti aṅko.",
  "anya-e0810n1:119_7": "Abhi visesaṁ jānāti etenāti abhiññāṇaṁ.",
  "anya-e0810n1:119_8": "Cihīyati lakkhīyati aneneti cihanaṁ.",
  "anya-e0810n1:119_9": "Ciha lakkhaṇe.",
  "anya-e0810n1:120_0": "Sabbāsaṁ sobhānaṁ majjhe paramā sobhā susamā nāma, sobhanaṁ samaṁ sabbaṁ assaṁ susamā, seṭṭhā sobhā.",
  "anya-e0810n1:121_0": "56.",
  "anya-e0810n1:121_1": "Guṇe phoṭṭhabbavisese sītanti napuṁsakaṁ bhavati.",
  "anya-e0810n1:121_2": "Devadattassa sītaṁ vattati.",
  "anya-e0810n1:121_3": "Sītādayo tayo guṇīliṅgā guṇino liṅgaṁ gaṇhanti, taṁ yathā –",
  "anya-e0810n1:121_4": "sītalā bhūmi, sītalaṁ jalaṁ, sītalo vāto.",
  "anya-e0810n1:121_5": "Uṇhābhitattehi sevīyatīti sītaṁ, tena yutto sīto.",
  "anya-e0810n1:121_6": "Sasa gatiyaṁ, iro, ittañca, sītatthikena sarīyatīti vā sisiraṁ.",
  "anya-e0810n1:121_7": "Sītaṁ guṇaṁ lātīti sītalo.",
  "anya-e0810n1:122_0": "Mahikāntaṁ hime.",
  "anya-e0810n1:122_1": "Hiṁsatīti himaṁ, sassa mo,niggahītalopo ca.",
  "anya-e0810n1:122_2": "Tuha adane, tohati hiṁsatīti tuhinaṁ, ino.",
  "anya-e0810n1:122_3": "Uparito savatīti ussāvo.",
  "anya-e0810n1:122_4": "Nīharanti nissasantyaneneti nīhāro, natthi īhā vā etasmā hetubhūtāti nīhāro, āro.",
  "anya-e0810n1:122_5": "Mahīyate rāgīhīti vācābhi (cintāmaṇiṭīkā)mahikā, ṇvu.",
  "anya-e0810n1:123_0": "57.",
  "anya-e0810n1:123_1": "Chakkaṁ nakkhatte.",
  "anya-e0810n1:123_2": "Punappunaṁ udayattā na khīyate nakkhattaṁ, attano gamanaṭṭhānaṁ na kharati na vināsetīti vā nakkhattaṁ, atha vā nakkha gatiyaṁ, nakkhatīti nakkhattaṁ.",
  "anya-e0810n1:123_3": "Jotati subhāsubhanimittaṁ pakāsetīti joti, nakkhatta bhaṁsaddehi sahacaraṇato napuṁsake.",
  "anya-e0810n1:123_4": "Yathāvuttaṁ nimittaṁ bhāti pakāsetīti bhaṁ.",
  "anya-e0810n1:123_5": "Kattabbaṁ taranti lokā etāyāti tārā, attano vīthiṁ tāyati arati gacchatīti vā tārā, tāreti vā loke ahitatoti tārā, ayañca tārakā, uḷu ca ete tayo apume.",
  "anya-e0810n1:123_6": "Tarā eva ṇvu, tārakātārā eva tārakā ṇvu (ka.).",
  "anya-e0810n1:123_7": "Uccaṁ lavati ulayati (ka.) gacchatīti ulu.",
  "anya-e0810n1:123_8": "So eva uḷu.",
  "anya-e0810n1:123_9": "Na kevalaṁ tārakā eva apume, atha kho uḷu cāti casaddattho.",
  "anya-e0810n1:123_10": "Uḷusahacariyato pakkhe napuṁsake ca.",
  "anya-e0810n1:124_0": "58-60.Assayujādayo revatyantā sattādhikavīsatārakā nakkhattā nāma honti.",
  "anya-e0810n1:124_1": "Tāni ca nakkhattāni ākāse yathāṭhitāni kamatoyeva ettha kathitāni, na uppaṭipāṭiyā.",
  "anya-e0810n1:124_2": "Vakkhati ca “kamato sattādhikavīsati nakkhattā”ti.",
  "anya-e0810n1:124_3": "Assarūpayogato assayujo.",
  "anya-e0810n1:124_4": "Yamasadisattāsabbatra bharatīti bharaṇī. Yu, ī.",
  "anya-e0810n1:124_5": "Aggisadisattā kantati chindatīti kattikā, karoti tasmā vā katthikā, kattikāya sahitā sakattikā.",
  "anya-e0810n1:124_6": "Bharaṇī, rohiṇī vā.",
  "anya-e0810n1:124_7": "Kamalasambhavattā kamale ruhati vaḍḍhatīti rohiṇī.",
  "anya-e0810n1:124_8": "Migasīsaṇṭhānattā tārāpuñjo migasiraṁ, chaṭṭhīsamāso uttarappadhānattā napuṁsakattaṁ.",
  "anya-e0810n1:124_9": "Ruddarasāvaṭṭhitakodharuddasadisattā kadāci adati ghasatīti addā.",
  "anya-e0810n1:124_10": "Punappunaṁ sattesu hitaṁ vassatīti punabbasu, vassa secane.",
  "anya-e0810n1:124_11": "Poseti kriyāni, posentyasminti vā pusso.",
  "anya-e0810n1:124_12": "Bhujagasadisattā na silisyate nāliṅgyateti asileso.",
  "anya-e0810n1:125_0": "Mahīyate kāriyatthikehīti maghāmāghā (ka.), hassa gho.",
  "anya-e0810n1:125_1": "Phalaṁ gaṇhāpetīti phaggunī, yu, ī.",
  "anya-e0810n1:125_2": "Dveti pubbaphaggunī, uttaraphaggunī ceti dve.",
  "anya-e0810n1:125_3": "Hatthasaṇṭhānatāya hattho.",
  "anya-e0810n1:125_4": "Tacchakasadisattā vicittaṁ phalaṁ dadātīti cittā.",
  "anya-e0810n1:125_5": "Sobhanā āti, sāti vā tanuṁ karoti subhāsubhanti sātisvāti (ka.), subhāsubhaphaladānato vā sāti, “sāti dānāvasānesū”ti hi nānatthasaṅgahe vuttaṁ, ayaṁ dvīsu.",
  "anya-e0810n1:125_6": "Visadisaṁ phalaṁ khaṇatīti visākhā, vividhā vā sakhā mittā yassā sā visākhā.",
  "anya-e0810n1:125_7": "Anurādhayati saṁsijjhati subhāsubhaphalametāyāti anurādhā.",
  "anya-e0810n1:125_8": "Guṇehi sabbāsaṁ vuḍḍhattā jeṭṭhā.",
  "anya-e0810n1:125_9": "Mūlati patiṭṭhāti subhāsubhaphalametthāti mūlaṁ.",
  "anya-e0810n1:125_10": "Āsāḷho nāma bhatīnaṁ daṇḍo, taṁsaṇṭhānattā āsāḷhā nāma dve nakkhattā pubbāsāḷhauttarāsāḷhavasena.",
  "anya-e0810n1:126_0": "Savati subhāsubhaphalametenāti savaṇo, savaṇaṁ vā.",
  "anya-e0810n1:126_1": "Dhanamesanti etthāti dhaniṭṭhā, dhanati vā vibhūti nidhānaṁ dhaniṭṭhā.",
  "anya-e0810n1:126_2": "Sataṁ bhisajā ettha, satabhisajānaṁ vā adhipati satabhisajo.",
  "anya-e0810n1:126_3": "Bhaddo go, tasseva padāni pādā assaṁ bhaddapadā, pubbabhaddapadā dve, uttarabhaddapadā dve, samūho cesaṁ catusaṅkhyāti bahuvacanaṁ.",
  "anya-e0810n1:126_4": "Rā vuccati dhanaṁ, tabbantatāya revatī, ākārasse, revato vā isibhedo, tassa apaccaṁ revatī.",
  "anya-e0810n1:127_0": "61.",
  "anya-e0810n1:127_1": "Dvayaṁ rāhuggahe.",
  "anya-e0810n1:127_2": "So vuccati saggo, tattha bhātīti sobbhānu.",
  "anya-e0810n1:127_3": "Rahati candādīnaṁ sobhaṁ jahāpetīti rāhu.",
  "anya-e0810n1:127_4": "Tamo, vidhuntudo, candādo, sehikeyotipi rāhussa nāmāni.",
  "anya-e0810n1:128_0": "Sūra, canda, aṅgāraka, budha, jīva, sukka, asita, rāhu, ketūti ete sūrādayo navaggahā nāma.",
  "anya-e0810n1:129_0": "Mesādiko dvādasakoṭṭhāso rāsi nāma.",
  "anya-e0810n1:129_1": "Ādinā usabha, methuna, kakkaṭa, sīha, kaññā, tulā, vicchika, dhanu, makara, kumbha, mīne saṅgaṇhāti.",
  "anya-e0810n1:130_0": "Dvayaṁ bhaddapadanakkhattānaṁ nāmaṁ.",
  "anya-e0810n1:130_1": "Poṭṭho go pāṭho bhaddo go (ka.), tasseva padāni pādā assaṁ poṭṭhapadā.",
  "anya-e0810n1:131_0": "62-63.",
  "anya-e0810n1:131_1": "Pajjadvayena sūriyassa nāmāni.",
  "anya-e0810n1:131_2": "Ā bhuso dippatīti ādicco, ppassa cco.",
  "anya-e0810n1:131_3": "Lokānaṁ sūrabhāvaṁ janetīti sūriyo.",
  "anya-e0810n1:131_4": "Tathā sūro.",
  "anya-e0810n1:131_5": "Sataṁ bahavo raṁsayo yassa sataraṁsi.",
  "anya-e0810n1:131_6": "Divā divasaṁ karotīti divākaro, divase vā karo ābhā yassa divākaro, divāsaddoyaṁ sabbakārakavacano, na tu ādhāravacano eva.",
  "anya-e0810n1:131_7": "Visesena rocate dippateti verocano.",
  "anya-e0810n1:131_8": "Dinaṁ karoti, kumudānaṁ vā dinaṁ mākulyaṁ karotīti dinakaro, uṇho raṁsi yassa uṇharaṁsi.",
  "anya-e0810n1:131_9": "Pabhaṁ karotīti pabhaṅkaro.",
  "anya-e0810n1:132_0": "Aṁsuno mālā, sā yattha atthi aṁsumālī.",
  "anya-e0810n1:132_1": "Dinānaṁ pati dinapati.",
  "anya-e0810n1:132_2": "Tapatīti tapano.",
  "anya-e0810n1:132_3": "Ravanti etena sattā pabhāvittāti ravi.",
  "anya-e0810n1:132_4": "Bhānu yassa atthīti bhānumā.",
  "anya-e0810n1:132_5": "Raṁsi yassa atthīti raṁsimā.",
  "anya-e0810n1:132_6": "Bhaṁ ābhaṁ karoti, tāsaṁ vā ākaro uppattiṭṭhānaṁ bhākaro.",
  "anya-e0810n1:132_7": "Bhāti dippatīti bhānu.",
  "anya-e0810n1:132_8": "Devehipi accate pūjīyateti akko.",
  "anya-e0810n1:132_9": "Sahassaṁ bahavo raṁsayo yassa sahassaraṁsi.",
  "anya-e0810n1:132_10": "Dvādasattā, pabhākaro, vibhākaro, vikattano vissakammunā vikattito, kammani yu (cintāmaṇiṭīkā), mattaṇḍo, divamaṇi, taraṇi, mitto, citrabhānu, vibhāvasu, gahappati, haṁso, savitāiccādīnipi sūriyassa nāmāni.",
  "anya-e0810n1:133_0": "64.",
  "anya-e0810n1:133_1": "Pajjena sūriyādīnaṁ raṁsippabhānaṁ nāmāni.",
  "anya-e0810n1:133_2": "Rasanti taṁ sattāti raṁsi.",
  "anya-e0810n1:133_3": "Ā bhuso bhātīti ābhā.",
  "anya-e0810n1:133_4": "Pakārena bhātīti pabhā.",
  "anya-e0810n1:133_5": "Dippatīti ditti.",
  "anya-e0810n1:133_6": "Rocate dippateti ruci.",
  "anya-e0810n1:133_7": "Dīdhyati dippatīti dīdhiti.",
  "anya-e0810n1:133_8": "Dippatīti vā dīdhiti, passa dho, ikārāgamo.",
  "anya-e0810n1:133_9": "Miyyante khuddajantavo aneneti marīci, īci.",
  "anya-e0810n1:133_10": "Asati gacchati disantanti aṁsu, ussāgamo.",
  "anya-e0810n1:133_11": "Marīcisahacaraṇato dīdhityādayo khalitapāṭho (?), savarasāmī tu aṅguli kākalisāri sarāri tumbiari susi dīmityattayo thīpumesu iccāha (cintāmaṇiṭīkā)bhānu aṁsu ca dvīsu.",
  "anya-e0810n1:133_12": "Maya gamanattho daṇḍako dhātu daṇḍakappakaraṇe āgatadhātūti attho, niruttisāramañjusāṭīkāyaṁ 253.413 piṭṭhesu passitabbaṁ, khapaccayo ūkārāgamo, atha vā mā māne, ukha gatyattho daṇḍako dhātu daṇḍakappakaraṇe āgatadhātūti attho, niruttisāramañjusāṭīkāyaṁ 253.413 piṭṭhesu passitabbaṁ, māya mānāya ukhatīti mayūkhomāpasaṁ gaganaṁ pamāṇayaṁ ukhati gacchatīti pisodarādi (cintāmaṇiṭīkā).",
  "anya-e0810n1:133_13": "Kirati timiraṁ kiraṇo.",
  "anya-e0810n1:133_14": "Kirati timiraṁ karo.",
  "anya-e0810n1:134_0": "65.",
  "anya-e0810n1:134_1": "Dvayaṁ ādiccamaṇḍalotikhyāte uppātādijāte raṁsimaṇḍale.",
  "anya-e0810n1:134_2": "Sūriyassa pari samantato dhīyate paridhī, pari samantato visatīti pariveso, sūriyaṁ vā pariveṭhayatīti pariveso.",
  "anya-e0810n1:134_3": "Ṭhassa so.",
  "anya-e0810n1:134_4": "Upasūriyakaṁ, maṇḍalanti dvepi paridhino nāmāni.",
  "anya-e0810n1:135_0": "Dvayaṁ marīcikāyaṁ.",
  "anya-e0810n1:135_1": "Marīcisadisatāya marīci.",
  "anya-e0810n1:135_2": "Migānaṁ taṇhā pipāsā yassaṁ jalābhāsattā sā migataṇhikā.",
  "anya-e0810n1:136_0": "Sūriyassa udayato pubbe uṭṭhitaraṁsi uggataraṁsi aruṇo nāma siyā.",
  "anya-e0810n1:136_1": "Aruṇavaṇṇatāya arati gacchatīti aruṇo.",
  "anya-e0810n1:136_2": "Sūrasūto, anūru, kassapeyyo, kassapi, garuḍāggajotipi aruṇassa nāmānīti.",
  "anya-e0810n1:136_3": "Ākāsavaṇṇanā.",
  "anya-e0810n1:137_0": "66-67.",
  "anya-e0810n1:137_1": "Catukkaṁ kāle.",
  "anya-e0810n1:137_2": "Kalyante saṅkhyāyante āyuppamāṇādayo anenāti kālo, karaṇaṁ vā kāro, bhāve ṇo, so eva kālo, na hi kriyāvinimutto kālo nāma koci atthi, mahākālassa pana sassatabhāvato atītādivohāro natthevāti avayavakālānaṁ samūhabhāvato sopi “kālo”ti vutto.",
  "anya-e0810n1:137_3": "Sattānaṁ jīvitaṁ asati khepetīti addhā, tassa dho, ākārantoyaṁ addhāsaddo pume.",
  "anya-e0810n1:137_4": "Punappunaṁ etīti samayo.",
  "anya-e0810n1:137_5": "Vināsaṁ lātīti velā, vaṇṇalopo.",
  "anya-e0810n1:137_6": "Diṭṭho, anehotipi kālassevanāmāni.",
  "anya-e0810n1:138_0": "Khaṇādayo pana tabbisesā tassa kālassa visesā bhedā.",
  "anya-e0810n1:138_1": "Ke te, kittakappamāṇā cetyāha “khaṇo”iccādi.",
  "anya-e0810n1:138_2": "Dasahi accharāhi aṅguliphoṭanehi lakkhito kālo khaṇo nāma, khaṇu hiṁsāyaṁ, khaṇotīti khaṇo, a.",
  "anya-e0810n1:138_3": "Dasa khaṇā layo nāma bhave bhavanti, etena vā vacanena vikabhisaṅkhyāpekkhinopi vācakā santīti gamyate.",
  "anya-e0810n1:138_4": "Layati gacchati, sattānaṁ jīvitaṁ lunanto vā ayati gacchatīti layo.",
  "anya-e0810n1:138_5": "Dasa layā khaṇalayo nāma, khaṇalayānaṁ samūhabhāvato.",
  "anya-e0810n1:138_6": "Te dasa khaṇalayā muhutto nāma siyā siyuṁ vā, ayamanitthī.",
  "anya-e0810n1:138_7": "Huccha koṭilye, kuṭilayati rattidivase subhāsubhadassanatoti muhutto, to, dhātuyādimhi mukārāgamo, cchalopo ca.",
  "anya-e0810n1:138_8": "Te dasa muhuttā khaṇamuhutto nāma.",
  "anya-e0810n1:139_0": "Tikaṁ dine.",
  "anya-e0810n1:139_1": "Dibbanti kīḷantyasmiṁ divaso, so.",
  "anya-e0810n1:139_2": "Na jahāti paccāgamanaṁ ahaṁ.",
  "anya-e0810n1:139_3": "Ādadāti nibyāpāranti dinaṁ, ino, ālopo ca, dibbati vā etthāti dinaṁ, vassa no.",
  "anya-e0810n1:139_4": "Ghasaro ghasati andhakāraṁ ro (cintāmaṇiṭīkā), vāsarotipi dinassa nāmāni.",
  "anya-e0810n1:140_0": "68.Kallantaṁ paccūse.",
  "anya-e0810n1:140_1": "Pabhātyasmiṁ lokoti pabhātaṁ.",
  "anya-e0810n1:140_2": "Tathā vibhātaṁ.",
  "anya-e0810n1:140_3": "Usa rujāyaṁ, paccūsati vināseti timiranti paccūso.",
  "anya-e0810n1:140_4": "Kalyante saṅkhyāyante anena saṅkhyādayoti kallaṁ.",
  "anya-e0810n1:140_5": "Ahomukhaṁ, ūsotipi paccūsassa nāmāni.",
  "anya-e0810n1:141_0": "Dvayaṁ padose.",
  "anya-e0810n1:141_1": "Dosāya rattiyā ārambho abhidoso.",
  "anya-e0810n1:141_2": "Dosāya rattiyā pārambho padoso.",
  "anya-e0810n1:141_3": "Abhidhānato pāsaddassa pubbanipāto, appadhānarasso ca, atha vā abhidussanti padussanti ca yattha sabbakammāni abhidoso padoso ca.",
  "anya-e0810n1:142_0": "Tikaṁ sāyanhe.",
  "anya-e0810n1:142_1": "Sāyati dinaṁ avasāyatīti sāyo, sāyanto vā dinantaṁ karonto ayatīti sāyo, punnapuṁsake.",
  "anya-e0810n1:142_2": "Sammājhāyanti taṁ sañjhā, (“brahmuno tanu pitā lokassa janettī”ti hi āgamo nikāyantarikānaṁ.) ( ) etthantare pāṭho adhiko viya dissati Dinānaṁ accayo atikkamo, avasānaṁ vā dinaccayo.",
  "anya-e0810n1:142_3": "Dinantotipi tasseva nāmaṁ.",
  "anya-e0810n1:143_0": "Pubbaṇhāparaṇhamajjhanhavasena tividhā sañjhā amara 4.3.",
  "anya-e0810n1:143_1": "Pubbañca taṁ ahañcāti pubbaṇhaṁ.",
  "anya-e0810n1:143_2": "Aparañca taṁ majjhañca taṁ ahañceti aparaṇhaṁ majjhanhaṁ.",
  "anya-e0810n1:143_3": "Sabbatrāvayave samudāyopacārato ahassekadese ahasaddoti kammadhārayo, tāsaṁ tissannaṁ sañjhānaṁ samāhāroti sañjhamityuccate.",
  "anya-e0810n1:143_4": "Samāharaṇaṁ samāhāro, ekībhāvo, so ca bhinnakālānaṁ na bhavatīti buddhiyā samakālaggahaṇato ekakālattā tasmiṁ abhidheyye digusamāso, tathā hi samāhāro samūho taṁsambandhe chaṭṭhiyāyeva bhavitabbanti cintento ācariyo na aññapadatthasamāso ayanti ākārassāppadhāne rassattanti sañjhaṁ.",
  "anya-e0810n1:143_5": "Samāhāro bhāvo tassekattā ekavacanaṁ, kammavacane tu samāhāre tisso sañjhā samāhaṭāti paṭhamantānaṁ samāse sapadatthapādhānyā bahuvacanaṁ, rassābhāvo ca.",
  "anya-e0810n1:144_0": "69.",
  "anya-e0810n1:144_1": "Pañcakaṁ rattiyaṁ.",
  "anya-e0810n1:144_2": "Nisati tanuṁ karoti sabbabyāpāraṁ nisā.",
  "anya-e0810n1:144_3": "Rajjanti rāgino atra rajanī, yu, ī.",
  "anya-e0810n1:144_4": "Rāti gaṇhāti abyāpāranti ratti,ti, rajjanti vā ettha ratti.",
  "anya-e0810n1:144_5": "Paṭhamamajjhimapacchimayāmavasena tayo yāmā pahārā yassā tiyāmā.",
  "anya-e0810n1:144_6": "Saṁvuṇoti dinaṁ saṁvarī.",
  "anya-e0810n1:144_7": "Nisīthinī, khaṇadā, khapā, vibhāvarī, tamassinī, yāminī, tamīiccādīnipi rattiyā nāmāni.",
  "anya-e0810n1:145_0": "Candikāyuttā candappabhāya yuttā ratti juṇhā nāma, juṇhāyogato juṇhā.",
  "anya-e0810n1:145_1": "Tamo ussanno yassaṁ sā tamussannā ratti timisikā nāma, timisaṁ ussannaṁ etthāti timisikā, upadhāya ittañca.",
  "anya-e0810n1:146_0": "70.",
  "anya-e0810n1:146_1": "Tikaṁ aḍḍharattiyaṁ.",
  "anya-e0810n1:146_2": "Majjhimāratti kammabhūtā “nisītho, aḍḍharatto, mahānisā”ti ca vuccati.",
  "anya-e0810n1:146_3": "Nissate sayate asmiṁ nisītho.",
  "anya-e0810n1:146_4": "Aḍḍhañca taṁ ratti cāti aḍḍharatto, rattekadese rattisaddo, rattiyā aḍḍhanti vā aḍḍharatto.",
  "anya-e0810n1:146_5": "Mahatī ca sā nisā cāti mahānisā.",
  "anya-e0810n1:147_0": "Catukkaṁ andhakāre.",
  "anya-e0810n1:147_1": "Andhaṁ hataṁ diṭṭhasattikaṁ lokaṁ karotīti andhakāro.",
  "anya-e0810n1:147_2": "Tamatīti tamo, atha vā tamanti ākaṅkhanti ratiṁ lokā ettha tamo, tamu ākaṅkhāyaṁ, tamasaddo anitthī, taṁsahacaraṇato andhakāropi.",
  "anya-e0810n1:147_3": "Timisaṁ iso, atha vā timu temane, timanti ettha rāgenāti timisaṁ.",
  "anya-e0810n1:147_4": "Timiraṁ, pubbeva irapaccayo.",
  "anya-e0810n1:148_0": "71.",
  "anya-e0810n1:148_1": "Catuddasannaṁ rattīnaṁ pūraṇī catuddasīsaṅkhāto kāḷapakkho ca ekagghano vanasaṇḍo ca meghapaṭalañca aḍḍharatti ca etehi catūhi samannāgato tamo caturaṅgatamaṁ nāma.",
  "anya-e0810n1:149_0": "72.",
  "anya-e0810n1:149_1": "Andhañca taṁ tamañcāti andhatamaṁ, yaṁ lokaṁ andhakāraṁ karoti.",
  "anya-e0810n1:149_2": "Ayaṁ andhatamasaddo ghanatame bāḷhatame vattati.",
  "anya-e0810n1:150_0": "Dvayaṁ pahāre.",
  "anya-e0810n1:150_1": "Paharīyate bheriyādi atrāti pahāro, pume saññāyaṁ apaccayo.",
  "anya-e0810n1:150_2": "Yā pāpuṇe mo, upayameti vā aho ratti cānena yāmo, yamito ṇo.",
  "anya-e0810n1:150_3": "Pahāro eva yāmo iti saññito yāmasaññito.",
  "anya-e0810n1:151_0": "Dutiyā tithi pāṭipado nāma.",
  "anya-e0810n1:151_1": "Paṭipajjate cando khayaṁ, udayaṁ vā yassaṁ pāṭipado.",
  "anya-e0810n1:151_2": "Tatiyādī tithiyeva, na pāṭipado.",
  "anya-e0810n1:151_3": "Tanotīti tithi, atha vā tā pālane ithi.",
  "anya-e0810n1:151_4": "Tithisaddo dvīsu.",
  "anya-e0810n1:152_0": "73.",
  "anya-e0810n1:152_1": "Dvayaṁ pannarasiyaṁ, pannarasannaṁ tithīnaṁ pūraṇī pannarasī, paṇṇarasītipi pāṭho atthi.",
  "anya-e0810n1:152_2": "Dvayaṁ puṇṇamāyaṁ tithiyaṁ.",
  "anya-e0810n1:152_3": "Miyyate tithīnaṁ khayo vuḍḍhi cānena māso, cando, puṇṇo ca so māso cāti puṇṇamāso, tassāyaṁ tithi, puṇṇamāso yassamatthīti vā puṇṇamāsī.",
  "anya-e0810n1:152_4": "Puṇṇo mā cando yattha, puṇṇamassāyaṁ vā tithi puṇṇamā, “puṇṇimā”ti pāṭhe pana sati candassa puṇṇabhāvo puṇṇo, tena nibbattā bhāvapaccayantā tena nibbatte imo dissati, lokāsayattā liṅgassa itthiliṅgattaṁ, sā puṇṇamā ekakalāhīne cande sati anumati nāma, anumaññante anugacchante devatāpitūhi saha yassaṁ sā anumati.",
  "anya-e0810n1:152_5": "Puṇṇe pana cande sā puṇṇamā rākā nāma, rāti dassanāvakāsaṁ rākā, ko kalāhīne sā’numati puṇṇe rākā nisākare (amara 4.8).",
  "anya-e0810n1:153_0": "Aparā kāḷapakkhasambhūtāpannarasī pana amāvasī, amāvāsītipi uccate.",
  "anya-e0810n1:153_1": "Amā saha vasanti ravicandā yassaṁ amāvasī, amāvāsī ca dīghaṁ katvā, amāsaddo sahattho abyayaṁ.",
  "anya-e0810n1:153_2": "Dasso dassalā (ka.), dissante ravicandā atra, “gaṇakehī”ti gha (cintāmaṇiṭīkā), sūriyindusaṅgamoti tassāyeva nāmāni.",
  "anya-e0810n1:154_0": "74.",
  "anya-e0810n1:154_1": "Saṭṭhighaṭikāhi lakkhito kālo ahoratto nāma.",
  "anya-e0810n1:154_2": "Ghaṭenti ahorattiyoti ghaṭikā.",
  "anya-e0810n1:154_3": "Aho ca ratti ca ahoratto, pume.",
  "anya-e0810n1:154_4": "Adiguttepi ahorattanti napuṁsakepi.",
  "anya-e0810n1:154_5": "Te pañcadasa ahorattā pakkho nāma.",
  "anya-e0810n1:154_6": "Pacanti pariṇamanti bhūtānyaneneti pakkho.",
  "anya-e0810n1:154_7": "Pubbāparabhūtā te ca pakkhā yathākkamaṁ sukkakāḷā sukkapakkhakāḷapakkhā nāma.",
  "anya-e0810n1:154_8": "Jotisatthakkamena sukkapakkho pubbasaññito, kaṇhapakkho aparasaññito.",
  "anya-e0810n1:154_9": "Tato eva māsavisese loke sakaparapakkhoti lokepyaparapakkhoti (ka.) rūḷhī.",
  "anya-e0810n1:154_10": "Suca soke, sukko, socanti ettha andhakārābhilāsinoti katvā, sūceti pakāsetīti vā sukko.",
  "anya-e0810n1:154_11": "Kirati sukkanti kāro, ṇo, sova kāḷo, kena vā jotinā arati ettha kāro, sova kāḷo.",
  "anya-e0810n1:154_12": "Te duve sukkakāḷapakkhā samuditā māso nāma.",
  "anya-e0810n1:154_13": "Masi parimāṇe, kammaniṇo.",
  "anya-e0810n1:155_0": "75-76.",
  "anya-e0810n1:155_1": "Sāddhapajjena dvādasamāsānaṁ nāmāni.",
  "anya-e0810n1:155_2": "Cittāya paripuṇṇenduyuttāya yutto, upalakkhito vā māso citto, saṁyogantattā na vuddhi, evaṁ sabbatra.",
  "anya-e0810n1:155_3": "Paripuṇṇenduyuttataṁtaṁnakkhattanāmavasena dvādasannaṁ māsānaṁ nāmāni veditabbāni.",
  "anya-e0810n1:155_4": "Cittamāsādayo phaggunamāsapariyantā dvādasa koṭṭhāsā kamena māsāti ñeyyā.",
  "anya-e0810n1:155_5": "Pasatthatamattā jeṭṭhā, taṁyogā jeṭṭho.",
  "anya-e0810n1:155_6": "Asayho ravi atreti āsāḷho.",
  "anya-e0810n1:155_7": "Yassa ḷo, savantyasmiṁ sāvaṇo, yu.",
  "anya-e0810n1:155_8": "Phalantyatra phagguno, yu, lassa go, assa u.",
  "anya-e0810n1:155_9": "Kattikamāso pacchimakattiko nāma.",
  "anya-e0810n1:155_10": "Assayujamāso pubbakattiko nāma.",
  "anya-e0810n1:156_0": "77.",
  "anya-e0810n1:156_1": "Dvayaṁ sāvaṇamāse.",
  "anya-e0810n1:156_2": "Antovīthito bahi nikkhamati sūriyo ettha, adhikaraṇe anīyo.",
  "anya-e0810n1:156_3": "Dvayaṁ cittamāse.",
  "anya-e0810n1:156_4": "Nānāpupphaphalavicittatāya lokānaṁ rammaṁ karoti, ramanti vā etthāti rammako.",
  "anya-e0810n1:157_0": "78.Kattikakāḷapakkhato pacchimakattikato paṭṭhāya caturo caturo māsā kamā kamato hemantagimhānavassānasaññitā utuyo nāma honti.",
  "anya-e0810n1:157_1": "Himāni ettha santi hemo, so eva hemanto, “suttanto vananto”ti yathā, hinoti vā hāniṁ gacchati sabbametthāti hemanto, antapaccayo, māgamo ca.",
  "anya-e0810n1:157_2": "Girati pīḷayatīti gimhāno, māno, rassa ho, vaṇṇavipariyayo ca.",
  "anya-e0810n1:157_3": "Vassati ettha vassānoyu.",
  "anya-e0810n1:157_4": "Utuyo dvīsūti paccāsatyā utusaddo eva dvīsu, na hemantādayo, amarakose pana utusaddo pume vutto amara 4.20.",
  "anya-e0810n1:158_0": "79.",
  "anya-e0810n1:158_1": "Aññathāpi utubhedaṁ dassetuṁ ariyasāmaññamāha “hemanto”iccādi.",
  "anya-e0810n1:158_2": "Vā atha vā vuttānusārena ututtayapabhede vuttavacanassānusārena.",
  "anya-e0810n1:158_3": "Idaṁ pana “kattikakāḷapakkhato”ti vacanaṁ sandhāya vuttaṁ, tasmā kattikakāḷapakkhato pabhuti dve dve māsā kamā kamato hemanto, sisiro, vasanto, gimho, vassāno, sarado utūti cha utū bhavanti, punappunaṁ etīti katvā, tu, issa u.",
  "anya-e0810n1:158_4": "Sisiraṁ sītalaṁ, taṁyogā sisiraṁ, vāvidhānato na vuddhi, makāro padasandhikaro.",
  "anya-e0810n1:158_5": "Vasa kantiyaṁ.",
  "anya-e0810n1:158_6": "Vasīyateti vasanto.",
  "anya-e0810n1:158_7": "Pupphadhanuttā pupphavantattā (ka.) vā vasati kāmo ettha vasanto.",
  "anya-e0810n1:158_8": "Sarati pīḷayati asminti sarado, tassa do.",
  "anya-e0810n1:158_9": "Sā sunakhā ramanti etthāti vā sarado, massa do.",
  "anya-e0810n1:159_0": "80-81.",
  "anya-e0810n1:159_1": "Tikaṁ gimhe.",
  "anya-e0810n1:159_2": "Usati dahatīti uṇho, ṇho, salopo ca.",
  "anya-e0810n1:159_3": "Nidahante yasminti nidāgho, hassa gho.",
  "anya-e0810n1:159_4": "Girati pīḷayatīti gimho, mo, rassa ho, vaṇṇavipariyayo ca.",
  "anya-e0810n1:159_5": "Tikaṁ vassānotumhi.",
  "anya-e0810n1:159_6": "Vassati pavassati etthāti vasso, vassāno, pāvuso ca.",
  "anya-e0810n1:159_7": "Assa u, saṁyogalopo ca.",
  "anya-e0810n1:160_0": "Vassānādikehi tīhi utūhi dakkhiṇāyanaṁ sūriyassa dakkhiṇadisāgamanaṁ bhavati, aññehi tīhi sisiravasantagimhehi uttarāyanaṁ uttaradisāgamanaṁ bhavati.",
  "anya-e0810n1:160_1": "I gatiyaṁ, bhāve yu, ayanaṁ.",
  "anya-e0810n1:160_2": "Pussasaṅkantimārabbha āsāḷhaṁ yāva ādiccassa uttarā gati uttarāyanaṁ.",
  "anya-e0810n1:160_3": "Āsāḷhasaṅkantimārabbha pussaṁ yāva dakkhiṇā gati dakkhiṇāyanaṁ.",
  "anya-e0810n1:160_4": "Vassoyanadvayanti idaṁ ayanadvayaṁ sampiṇḍitaṁ vasso nāma.",
  "anya-e0810n1:160_5": "Vassanti etthāti vasso, vassakālena vā upalakkhito vasso, “citto, cakkhudasaka”nti yathā.",
  "anya-e0810n1:161_0": "Pajjaddhaṁ vasse.",
  "anya-e0810n1:161_1": "Saṁvasati ettha saṁvaccharo, charo, sassa co, “vaccharo”tipi tasseva nāmaṁ.",
  "anya-e0810n1:161_2": "Natthi itthiliṅgattametesu anitthī.",
  "anya-e0810n1:161_3": "Paccāsatyā saradopi taṁpaccāsatyā hāyanopi.",
  "anya-e0810n1:161_4": "Saradakālena lakkhito sarado, yathā “sotadasakaṁ, vesākho”ti.",
  "anya-e0810n1:161_5": "Jahāti bhāveti hāyano, padatthe vā jahanto ayatīti hāyano.",
  "anya-e0810n1:161_6": "Samayati vikalayati bhāveti samā, sama vekalye.",
  "anya-e0810n1:161_7": "“Samā vasse thīliṅgo tu, samaṁ sabbasamānesū”ti ruddo.",
  "anya-e0810n1:162_0": "Sabbasattānaṁ sabbapārisadattā sabbapaṭipadattā (ka.) sabbavohārakusalatthaṁ kālādhikārattā parasamaye kathitaṁ devānaṁ vassappamāṇampi idhāharitvā dīpetabbaṁ.",
  "anya-e0810n1:162_1": "Tathā hi manussānaṁ māsena pitūnaṁ ahoratto, evaṁ manussānaṁ vassena devānaṁ ahoratto, tatrottarāyanaṁ devānaṁ dinaṁ, ratti pana dakkhiṇāyanaṁ, devatānaṁ saṭṭhyādhikāhorattisatattayena vassena dvādasavassasahassāni devānaṁ yugaṁ.",
  "anya-e0810n1:162_2": "Tena vuttaṁ –",
  "anya-e0810n1:163_0": "“Esā dvādasasahassī, yugākhyā parikittitā;",
  "anya-e0810n1:164_0": "Etaṁ sahassaguṇitaṁ, aho brahmamudāhaṭa”nti “vedadīpakaganthe”ti nissaye.",
  "anya-e0810n1:165_0": "Tañca narānaṁ catuyugaṁ dibbasahassadvayena brahmuno dve diveti.",
  "anya-e0810n1:165_1": "Kata, tetā, dvāpara, kalivasena catuyugaṁ.",
  "anya-e0810n1:165_2": "Tatra katayugassa manussasaṅkhyāya pamāṇaṁ aṭṭhavīsatisahassādhikāni sattarasavassalakkhāni, tetāya channavutisahassādhikāni dvādasavassalakkhāni, dvāparassa catusaṭṭhisahassādhikāni aṭṭhavassalakkhāni, kalissa bāttiṁsasahassādhikāni cattāri vassalakkhāni.",
  "anya-e0810n1:165_3": "Vuttañca –",
  "anya-e0810n1:166_0": "“Suññaṁ suññaṁ khaṁ nāgā, karamunisasino;",
  "anya-e0810n1:167_0": "Māna’mādo yugassa, tetāya khaṁkhaṁsuññaṁ.",
  "anya-e0810n1:168_0": "Rasanavasūriyā, vassasaṅkhyā pasiddhā;",
  "anya-e0810n1:169_0": "Suññaṁ suññaṁ khaṁ vedā, rasabhujagamiti.",
  "anya-e0810n1:170_0": "Dvāpare vassasaṅkhyā, suññākāsaṁkhaṁnetta-;",
  "anya-e0810n1:171_0": "Guṇajalanidhayo, vassasaṅkhyā kalisse”ti.",
  "anya-e0810n1:172_0": "Piṇḍo cesa vīsativassasahassādhikāni tecattālīsavassalakkhāni.",
  "anya-e0810n1:172_1": "Vuttañca “khākāsasuññambaradantasāgarā catuyugānaṁ parimāṇasaṅgaho”ti.",
  "anya-e0810n1:172_2": "Brahmuno ahorattena narānaṁ dve kappā.",
  "anya-e0810n1:173_0": "Tatra aṭṭha nāgā, dve karā, satta munayo, eko sasī, cha rasā, dvādasa sūriyā, cattāro vedā jalanidhayo ca.",
  "anya-e0810n1:173_1": "Dve nettāni, tayo guṇā, bāttiṁsa dantā, saṅkhyāya pasiddhehetehi saṅkhyā gahetabbā.",
  "anya-e0810n1:173_2": "Khākāsambarasaddā suññapariyāyā.",
  "anya-e0810n1:173_3": "Suññañca gaṇite bindunā saṅgahitaṁ.",
  "anya-e0810n1:173_4": "Sabbañcetaṁ paṭiyugaṁ paṭilomena patthāraye.",
  "anya-e0810n1:173_5": "Tatra katayugassa patthāro yathā – 1728000.",
  "anya-e0810n1:173_6": "Tetāya yathā – 1296000.",
  "anya-e0810n1:173_7": "Dvāparassa yathā – 864000.",
  "anya-e0810n1:173_8": "Kalissa yathā – 432000.",
  "anya-e0810n1:173_9": "Catuyugapiṇḍassa ca yathā – 4320000.",
  "anya-e0810n1:173_10": "Yugānaṁ paṭipatthārañca piṇḍassa ca yathākkamaṁ antimaṁ bindumādāya paṭilomena gaṇaye.",
  "anya-e0810n1:173_11": "Taṁ yathā –",
  "anya-e0810n1:174_0": "“Ekaṁ dasa satañceva, sahassa’mayutaṁ tathā;",
  "anya-e0810n1:175_0": "Lakkhañca niyutañceva, kamā dasaguṇottara”nti.",
  "anya-e0810n1:176_0": "Tatra dasasahassāni ayutaṁ.",
  "anya-e0810n1:176_1": "Dasalakkhāni niyutaṁ.",
  "anya-e0810n1:176_2": "Tañca kalidvāparesu natthīti lakkhapariyantameva tatra gaṇaye, tadevaṁ yugānaṁ, taṁpiṇḍassa ca aṅkato pubbavuttā vassasaṅkhyā saññātā bhavatīti.",
  "anya-e0810n1:177_0": "Tatra brahmuno dinaṁ narānaṁ udayakappo, ratti pana khayakappo.",
  "anya-e0810n1:177_1": "Ekasmiñca brahmadine manusaññitā catuddasa brahmasutā bhavanti.",
  "anya-e0810n1:177_2": "Tatrekassa manvantarassa ekasattatidibbayugāni pamāṇaṁ, tañca mānusaṁ catuddasabhi uttaraṁ caturāsītiuttaraṁ (?) yugasatadvayaṁ.",
  "anya-e0810n1:177_3": "Tadevaṁ catuddasabhi manvantarehi catunavutyuttarāni navadibbayugasatāni bhavanti.",
  "anya-e0810n1:177_4": "Mānusaṁ tu catuvīsatiyugasahassacatukkaṁ.",
  "anya-e0810n1:177_5": "Esañca chasattatyādhikanavatiṁsayugasataṁ (?) manvantarānaṁ aṭṭhavīsasahassādhikasattarasamānusavassalakkhasaṅkhyā vā katayugappamāṇakā pañca sandhayo bhavanti.",
  "anya-e0810n1:177_6": "Tena vuttaṁ sūriyasiddhante1.18-19 –",
  "anya-e0810n1:178_0": "“Yugānaṁ sattati sekā, manvantara’miho’ccate;",
  "anya-e0810n1:179_0": "Katassa saṅkhyā tassante, sandhi vutto jalaplavo.",
  "anya-e0810n1:180_0": "Sasandhayo te manavo, kappe ñeyyā catuddasa;",
  "anya-e0810n1:181_0": "Katappamāṇā kappādo, sandhī pañcadasaṭṭhitā”ti.",
  "anya-e0810n1:182_0": "Katayugassa ca pādena kalino pamāṇaṁ, pādadvayena dvāparassa, pādattayena tetāya.",
  "anya-e0810n1:182_1": "Catuyugañcetaṁ cakkamiva bhamatīti pañcadasahi sandhīhi narānaṁ yugāni catuvīsati bhavanti.",
  "anya-e0810n1:182_2": "Devānaṁ tu yugacakkaṁ.",
  "anya-e0810n1:182_3": "Etāni ca sasandhicatuddasamanvantarānyekatopi piṇḍitāni devānaṁ yugasahassaṁ bhavati, narānaṁ catuyugasahassaṁ, tañca brahmuno dinamekaṁ.",
  "anya-e0810n1:182_4": "Añño manu asmiṁ manvantaraṁ, brahmasutā eva manavo.",
  "anya-e0810n1:183_0": "82.",
  "anya-e0810n1:183_1": "Pañcakaṁ khayakappe.",
  "anya-e0810n1:183_2": "Kappate jagatī vinassateti kappo.",
  "anya-e0810n1:183_3": "Khayanti ettha khayo.",
  "anya-e0810n1:183_4": "Kappo ca khayo cāti kappakkhayā.",
  "anya-e0810n1:183_5": "Saṁvattate uparamate, vinassate vā jagatī asminti saṁvaṭṭo.",
  "anya-e0810n1:183_6": "Catuyugānamante jāto yuganto.",
  "anya-e0810n1:183_7": "Palīyate khīyate yattha lokoti palayo, pume, saññāyaṁ ṇo.",
  "anya-e0810n1:183_8": "Keci panettha “kappakkhayo tū”ti pāṭhaṁ vatvā dvinnamekābhidhānattaṁ kappenti, taṁ amarakosena ca taṭṭīkāya ca na sameti.",
  "anya-e0810n1:183_9": "Vuttañhi tattha “saṁvaṭṭo, palayo, kappo, khayo, kappantamiccapī”ti amara 4.22 ca “pañcakaṁ khayakappe”ti ca.",
  "anya-e0810n1:184_0": "Dvayaṁ kāḷakaṇṇiyaṁ.",
  "anya-e0810n1:184_1": "Ninditabbattā na lakkhīyateti alakkhī.",
  "anya-e0810n1:184_2": "Attano nissayaṁ kāḷavaṇṇasadisaṁ karoti appakāsakattāti kāḷakaṇṇī, karato ṇo, rassa ṇo, ī ca.",
  "anya-e0810n1:184_3": "Dvayaṁ siriyaṁ.",
  "anya-e0810n1:184_4": "Pasaṁsitabbattā lakkhīyateti lakkhī.",
  "anya-e0810n1:184_5": "Katapuññehi sevīyate, te vā sevatīti sirī, ro, ī ca.",
  "anya-e0810n1:185_0": "83.",
  "anya-e0810n1:185_1": "Dvayaṁ dānavānaṁ mātari.",
  "anya-e0810n1:185_2": "Dā avakhaṇḍane, dāyatīti danu.",
  "anya-e0810n1:185_3": "Dvayaṁ devānaṁ mātari.",
  "anya-e0810n1:185_4": "Ditīti asurānameva vemātikā mātā, tassā paṭipakkhabhāvena aditi.",
  "anya-e0810n1:186_0": "84.Āguntaṁ pāpe.",
  "anya-e0810n1:186_1": "Pānti rakkhanti attānamasmāti pāpaṁ, pakāravaṇṇāgamo, duggatiṁ pāpanato vā pāpaṁ.",
  "anya-e0810n1:186_2": "Kilyate sithilī kariyyate yeneti kibbisaṁ, lassa vo, iso ca, karoti aniṭṭhaphalanti vā kibbisaṁ, ibbiso.",
  "anya-e0810n1:186_3": "Virūpena gacchatīti veraṁ.",
  "anya-e0810n1:186_4": "Na hanti dhaññanti aghaṁ, hanassa gho, sādhūhi agantabbattā vā aghaṁ, hana gatiyaṁ.",
  "anya-e0810n1:186_5": "Kucchitaṁ caritaṁ duccaritaṁ.",
  "anya-e0810n1:186_6": "Du ninditaṁ karaṇamassa dukkaṭaṁ.",
  "anya-e0810n1:186_7": "Na punātīti apuññaṁ.",
  "anya-e0810n1:186_8": "Kusalānaṁ paṭipakkhaṁ akusalaṁ.",
  "anya-e0810n1:186_9": "Kaṁ sukhaṁ hanatīti kaṇhaṁ, vaṇṇavipariyayo.",
  "anya-e0810n1:186_10": "Kalyate anena kalusaṁ, uso, kaṁ vā sukhaṁ lunanto setīti kalusaṁ.",
  "anya-e0810n1:186_11": "Du ninditaṁ itaṁ gamanamassa duritaṁ.",
  "anya-e0810n1:186_12": "Agantabbaṁ gacchati etenāti āgu, ā pīḷayaṁ gacchatīti vā āgu, “ā tu kodhamudāṭṭīsū”ti hi ekakkharakose vuttaṁ.",
  "anya-e0810n1:187_0": "85-86.",
  "anya-e0810n1:187_1": "Chakkaṁ dhamme.",
  "anya-e0810n1:187_2": "Kucchitenākārena santāne sentīti kusā, rāgādayo, te lunāti chindatīti kusalaṁ.",
  "anya-e0810n1:187_3": "Sukhaṁ karoti, sobhanaṁ vā karaṇamassa sukataṁ.",
  "anya-e0810n1:187_4": "Sukhaṁ karotīti sukkaṁ.",
  "anya-e0810n1:187_5": "Punātīti puññaṁ.",
  "anya-e0810n1:187_6": "Dharati sabbanti dhammaṁ.",
  "anya-e0810n1:187_7": "Apare panidaṁ “puññadhamma”mityekapadaṁ vadanti, taṁ amarakosenaamara 4.24 virujjhanato na gahetabbaṁ.",
  "anya-e0810n1:187_8": "Sundaraṁ caraṇamassa sucaritaṁ.",
  "anya-e0810n1:188_0": "Tikaṁ diṭṭhadhammike.",
  "anya-e0810n1:188_1": "Diṭṭhadhammo nāma paccakkho attabhāvo, tattha nibbattaṁ diṭṭhadhammikaṁ.",
  "anya-e0810n1:188_2": "Ihaloke jātaṁ ihalokikaṁ.",
  "anya-e0810n1:188_3": "Sandiṭṭhe paccakkhe attabhāve jātaṁ sandiṭṭhikaṁ.",
  "anya-e0810n1:188_4": "Dvayaṁ samparāyike.",
  "anya-e0810n1:188_5": "Taṁ vacanatthato suviññeyyaṁ.",
  "anya-e0810n1:189_0": "Dvayaṁ takkāle.",
  "anya-e0810n1:189_1": "Tasmiṁyeva kāle jātaṁ, nāsannakālādīsūti takkālaṁ.",
  "anya-e0810n1:189_2": "Tadā tasmiṁyeva kāle jātaṁ tadātvaṁ, tvaṁ, tadāttantipi pāṭho.",
  "anya-e0810n1:189_3": "Dvayaṁ āyatikāle.",
  "anya-e0810n1:189_4": "Uttarakālo pacchimo kālo.",
  "anya-e0810n1:189_5": "Āgamissatīti āyati, āpubbo i gatimhi.",
  "anya-e0810n1:189_6": "Ettha ca yaṁ imasmiṁ attabhāve dūramāsannaṁ vā, taṁ diṭṭhadhammikaṁ.",
  "anya-e0810n1:189_7": "Yaṁ pana imasmiṁ attabhāve vā samparāye vā dūrataraṁ, taṁ āyati.",
  "anya-e0810n1:190_0": "87-88.Pamodantaṁ pāmojje.",
  "anya-e0810n1:190_1": "Hasati yenāti hāso.",
  "anya-e0810n1:190_2": "Attā mano yassa attamano.",
  "anya-e0810n1:190_3": "Duṭṭhassa hi mano attā nāma na hoti, tassa bhāvo attamanatā, pāmojjaṁ.",
  "anya-e0810n1:190_4": "Pīṇeti tappetīti pīti.",
  "anya-e0810n1:190_5": "Vindati sukhaṁ etāyāti vitti.",
  "anya-e0810n1:190_6": "Tussanti etāyāti tuṭṭhi, taṁsahacaraṇato vitti, taṁsahacaraṇato pīti ca nāriyaṁ, attamanatā pana niddesato rūpabhedo.",
  "anya-e0810n1:190_7": "Ā bhuso nandayatīti ānando.",
  "anya-e0810n1:190_8": "Muda hāse, pamudo, āmodopi.",
  "anya-e0810n1:190_9": "Santussanaṁ santoso.",
  "anya-e0810n1:190_10": "Nandanaṁ nandi.",
  "anya-e0810n1:190_11": "Sammado sammadāpisammudo, sammadopi (?), ukārassa a.",
  "anya-e0810n1:190_12": "Pamoditassa puggalassa, cittassa vā bhāvo pāmojjaṁ.",
  "anya-e0810n1:191_0": "Tikaṁ sukhe.",
  "anya-e0810n1:191_1": "Suṭṭhu khaṇatīti sukhaṁ, kvi.",
  "anya-e0810n1:191_2": "Sādīyati assādīyatīti sātaṁ.",
  "anya-e0810n1:191_3": "Phassati sinehatīti phāsu, phusati vā bādhati dukkhanti phāsu.",
  "anya-e0810n1:191_4": "Sattakaṁ kalyāṇe.",
  "anya-e0810n1:191_5": "Bhadi kalyāṇe, bhaddatīti bhaddaṁ.",
  "anya-e0810n1:191_6": "Pasatthatarattā seyyo.",
  "anya-e0810n1:191_7": "Sobhatīti sobhaṁ.",
  "anya-e0810n1:191_8": "Khī khaye, khepeti asukhaṁ khemaṁ, mo.",
  "anya-e0810n1:191_9": "Kalyaṁ nirogaṁ aṇati gacchati, kalyaṁ vā hitaṁ aṇayati pāpayatīti kalyāṇaṁ, kammani ṇo kammani upapade ṇapaccayoti adhippāyo.",
  "anya-e0810n1:191_10": "Maṅga gatyattho, maṅgati dhaññaṁ maṅgalaṁ, alo.",
  "anya-e0810n1:191_11": "Sameti dukkhanti sivaṁ, vo.",
  "anya-e0810n1:192_0": "89.",
  "anya-e0810n1:192_1": "Chakkaṁ dukkhe.",
  "anya-e0810n1:192_2": "Dukkaraṁ khamanamettha dukkhaṁ.",
  "anya-e0810n1:192_3": "Kasa gamane, kasati apuññanti kasiraṁ, iro, kucchitenākārena setīti vā kasiraṁ.",
  "anya-e0810n1:192_4": "Kira vikkhipane, kirati sukhanti kicchaṁ, katā vā puññakaraṇicchā yenāti kicchaṁ, “dukkhūpanisā saddhā”ti hi vuttaṁ.",
  "anya-e0810n1:192_5": "Natthi adhigamanatthaṁ īhā etthāti nīgho, hassa gho, atha vā nihantyapuññaṁ hiṁsati gacchatīti vā nīgho, puññaṁ vā na hanti na gacchatīti nīgho.",
  "anya-e0810n1:192_6": "Virūpamasati yenāti byasanaṁ, visiṭṭhaṁ vā asati khepetīti byasanaṁ.",
  "anya-e0810n1:192_7": "Na hanti dhaññanti aghaṁ.",
  "anya-e0810n1:192_8": "Ete pāpādayo guṇe yathāvuttaliṅgā.",
  "anya-e0810n1:192_9": "Pāpapuññāni sukhādi ca ākicchaṁ kicchantaṁ guṇayogato dabbe visesye vattamānāni tīsu. Yathā –",
  "anya-e0810n1:193_0": "Pāpā utumatī kaññā, pāpo rājāpyarakkhako;",
  "anya-e0810n1:194_0": "Pāpaṁ byādhakulaṁ hiṁsaṁ, pāpo vippo ca sevako;",
  "anya-e0810n1:195_0": "Puññaṁ titthamidaṁ puññā, nadī puñño’ya’massamo.",
  "anya-e0810n1:196_0": "Sukhaṁ kāmikulaṁ dabbaṁ sabbaṁ (?), sukho vāso sahā’mbayā sahānvayo (ka.);",
  "anya-e0810n1:197_0": "Sukhā yuvati’ricchantī, sukhā ve maghavaggahā sukhā yuvatikā gahā (ka.).",
  "anya-e0810n1:198_0": "Yadā tu sakatthappadhānaṁ sukhādikameva visesyattena vattumicchate, na tu dabbaṁ (pubbamiva visesanaṁ,) ( ) cintāmaṇiṭīkāyaṁ na dissati tadā rūpabhedottameva liṅgaṁ. Yathā –",
  "anya-e0810n1:199_0": "“Dāliddepi valittepi (ka.) dhanittepi, vaso parijano sukhaṁ;",
  "anya-e0810n1:200_0": "Sukhaṁ sajjanavāso ca, sukhaṁ santi anuttarā”ti.",
  "anya-e0810n1:201_0": "Nanu “dukkaṭoyaṁ byāpāro, sukataṁ kammaṁ, kalusoyaṁ me byāpāro”ti aññesampi tīsu vutti attheveti kiṁ pāpapuññānameva gahaṇaṁ bhavatīti? Vuccate –",
  "anya-e0810n1:201_1": "“duṭṭhu kato dukkaṭo, suṭṭhu kataṁ sukata”miccevaṁ kriyānibandhanāpi tīsu vutti sambhavati, nāvassaṁ guṇanibandhanā eva.",
  "anya-e0810n1:201_2": "Kalusassapi yadā siṭṭhapayogesu visesyavutti tiliṅgatā upalabbhate, tadā pāpaggahaṇa’matthappadhānaṁ byākhyātabbaṁ.",
  "anya-e0810n1:202_0": "90.",
  "anya-e0810n1:202_1": "Pañcakaṁ subhāsubhakammamatte.",
  "anya-e0810n1:202_2": "Iṭṭhāniṭṭhavipākabhāgo yattha atthīti bhāgyaṁ.",
  "anya-e0810n1:202_3": "Subhāsubhaphalaṁ netīti niyati,ti.",
  "anya-e0810n1:202_4": "Subhāsubhaphalaṁ bhājetīti bhāgo.",
  "anya-e0810n1:202_5": "Iṭṭhāniṭṭhavibhāgabhāgodhīyati etthāti bhāgadheyyaṁ.",
  "anya-e0810n1:202_6": "Subhāsubhaphalaṁ vidadhātīti vidhi.",
  "anya-e0810n1:202_7": "Ayo, subhāvaho, devaṁ, diṭṭhaṁiccādīnipi subhāsubhakammamattassa nāmāni.",
  "anya-e0810n1:202_8": "Pañcakaṁ jātiyaṁ.",
  "anya-e0810n1:202_9": "Uppajjanaṁ uppatti, nippajjanaṁ nibbatti, pada gatiyaṁ, nipubbo,ti, passa bo.",
  "anya-e0810n1:202_10": "Jananaṁ jāti.",
  "anya-e0810n1:202_11": "Janīyate jananaṁ.",
  "anya-e0810n1:202_12": "Uddhaṁ bhavanaṁ ubbhavo.",
  "anya-e0810n1:203_0": "91.",
  "anya-e0810n1:203_1": "Pajjaṁ hetumhi.",
  "anya-e0810n1:203_2": "Attano phalaṁ niminātīti nimittaṁ, mā parimāṇe, nipubbo.",
  "anya-e0810n1:203_3": "Karoti phalanti kāraṇaṁ.",
  "anya-e0810n1:203_4": "Tiṭṭhati phalametthāti ṭhānaṁ.",
  "anya-e0810n1:203_5": "Pajjati nipajjati phalametenāti padaṁ, visesena jāyateti bījaṁ, rassassa dīghatā.",
  "anya-e0810n1:203_6": "Nissesena attano phalaṁ bandhati pavattetīti nibandhanaṁ.",
  "anya-e0810n1:203_7": "Nidīyate nicchīyate aneneti nidānaṁ, yu, nidadāti phalanti vā nidānaṁ.",
  "anya-e0810n1:203_8": "Pabhavati phalametasmāti pabhavo, hinoti gacchati pariṇamati kāriyarūpatanti hetu, tu, hinoti vā patiṭṭhāti phalametthāti hetu, hi patiṭṭhāyaṁ.",
  "anya-e0810n1:203_9": "Sambhavati yena phalanti sambhavo.",
  "anya-e0810n1:203_10": "Sinoti phalaṁ bandhatīti setu.",
  "anya-e0810n1:203_11": "Paṭicca phalametasmā etīti paccayo.",
  "anya-e0810n1:204_0": "92.",
  "anya-e0810n1:204_1": "Yaṁ kāraṇaṁ samāsannaṁ āsannataraṁ phalena, taṁ padaṭṭhānanti mataṁ.",
  "anya-e0810n1:204_2": "Padānaṁ hetūnaṁ ṭhānaṁ padaṭṭhānaṁ, yathā “rājarājā”ti.",
  "anya-e0810n1:204_3": "Tividhaṁ kāraṇaṁ upādānakāraṇaṁ sahakārīkāraṇaṁ kāraṇakāraṇanti.",
  "anya-e0810n1:204_4": "Yathā bījaṁ aṅkurassa upādānakāraṇasaṅkhātaṁ padaṭṭhānaṁ, bhūmijalādi sahakārīkāraṇaṁ, “kammassa kampassa (?) kāraṇaṁ jaro, tassa kāraṇaṁ kapho”ti kapho kāraṇakāraṇaṁ kammassa kampassa (?).",
  "anya-e0810n1:205_0": "Tikaṁ sarīrādhipatideve.",
  "anya-e0810n1:205_1": "Jīvanti sattā yenāti jīvo.",
  "anya-e0810n1:205_2": "Pūreti nissayassābhilāsanti puriso, iso.",
  "anya-e0810n1:205_3": "Atanti satataṁ gacchanti sattā yenāti attā.",
  "anya-e0810n1:205_4": "Dvayaṁ sattarajotamosāmyāvatthāyaṁ.",
  "anya-e0810n1:205_5": "Padhīyante palīyante atra guṇā sattarajotamo rūpāti padhānaṁ, yu.",
  "anya-e0810n1:205_6": "Pakaroti purisopabhogatthaṁ saddādikāriyanti pakati,ti.",
  "anya-e0810n1:205_7": "Moharāgadosānaṁ yathāsaṅkhyaṁ sattarajotamānīti saññā.",
  "anya-e0810n1:205_8": "Sato bhāvo sattaṁ, ṭhitiparatā.",
  "anya-e0810n1:205_9": "Rajjantyatrāti rajo, saṭṭhiparatā.",
  "anya-e0810n1:205_10": "Tamantyatrāti tamo, palayaparatā.",
  "anya-e0810n1:206_0": "93.",
  "anya-e0810n1:206_1": "Pajjena pāṇino nāmāni.",
  "anya-e0810n1:206_2": "Paṇanti jīvanti sattā yenāti pāṇo, so yassatthi, so pāṇo.",
  "anya-e0810n1:206_3": "Sarīrasaṅkhāto kāyo yassatthi, so sarīrī.",
  "anya-e0810n1:206_4": "Kammena bhavatīti bhūtaṁ, napuṁsake, pumevāti vāsaddattho.",
  "anya-e0810n1:206_5": "Rūpādīsu sañjatīti satto, nicchandarāgāpi rūḷhiyā sattāti vuccanti.",
  "anya-e0810n1:206_6": "Deho kāyo yassatthīti dehī.",
  "anya-e0810n1:206_7": "Pūretīti pūti, pūtisaṅkhātaṁ āhāraṁ gilati adatīti puggalo, tissa lopo, sattānaṁ āyuṁ pūrento gacchatīti puggo, taṁ lāti bhakkhatīti puggalo.",
  "anya-e0810n1:206_8": "Jīvanti yenāti jīvaṁ, tamassatthīti jīvo.",
  "anya-e0810n1:206_9": "Yathāvuttattho pāṇo yassatthīti pāṇī.",
  "anya-e0810n1:206_10": "Pakārena jātattā pajā.",
  "anya-e0810n1:206_11": "Jāyatīti jantu, tu.",
  "anya-e0810n1:206_12": "Kusalākusalaṁ janetīti jano.",
  "anya-e0810n1:206_13": "Lujjatīti loko, luja vināse, jassa ko.",
  "anya-e0810n1:206_14": "Yathā purimakā sattā jātijarāmaraṇaṁ gacchanti, tathā ayampi gacchatīti tathāgato.",
  "anya-e0810n1:207_0": "94.",
  "anya-e0810n1:207_1": "Rūpādayo cha cakkhādigayhā dhammā “gocarā”ti “ālambā”ti “visayā”ti “ārammaṇānī”ti “ālambaṇānī”ti ca vuccante.",
  "anya-e0810n1:207_2": "Rūpayati pakāseti attano sabhāvanti rūpaṁ.",
  "anya-e0810n1:207_3": "Sappati uccārīyatīti saddo, sappa gatiyaṁ vā, sappate ñāyate yeneti saddo.",
  "anya-e0810n1:207_4": "Gandha addane, addanaṁ hiṁsanaṁ, yācanañca, hiṁsate abhilasīyate vā gandho, gandheti vā attano vatthuṁ sūceti pakāseti “idamettha atthī”ti pesuññaṁ karonto viya hotīti gandho.",
  "anya-e0810n1:207_5": "Rasanti taṁ sattā assādentīti raso.",
  "anya-e0810n1:207_6": "Phusīyatīti phasso.",
  "anya-e0810n1:207_7": "Gāvo indriyāni carantyetesu gocarā.",
  "anya-e0810n1:207_8": "Cittacetasikehi ālambīyanteti ālambā.",
  "anya-e0810n1:207_9": "Si bandhane vipubbo, visinonti vibandhanti indriyānīti visayā.",
  "anya-e0810n1:207_10": "Āgantvā cittacetasikā ramanti etthāti ārammaṇāni, yu.",
  "anya-e0810n1:207_11": "Ete indriyatthātipyuccante, indriyehi atthyante abhilasīyanteti katvā.",
  "anya-e0810n1:208_0": "95.",
  "anya-e0810n1:208_1": "Pajjaddhaṁ sukke.",
  "anya-e0810n1:208_2": "Suca soke, socanti etena tadatthikāti sukko, a.",
  "anya-e0810n1:208_3": "Gu sadde, guyate kittīyateti goro, ro.",
  "anya-e0810n1:208_4": "Si sevāyaṁ, sevīyateti sito, sinoti vā bandhati cittanti sito.",
  "anya-e0810n1:208_5": "Avadāyati sabbavaṇṇeti odāto.",
  "anya-e0810n1:208_6": "Dā avakhaṇḍane avapubbo.",
  "anya-e0810n1:208_7": "Dhāvati sujjhatyaneneti dhavalo, alo.",
  "anya-e0810n1:208_8": "Sita vaṇṇe, ṇo, seto.",
  "anya-e0810n1:208_9": "Paḍi gatiyaṁ, paṇḍati pakāsetīti paṇḍaro, aro.",
  "anya-e0810n1:208_10": "Suci, visado, ajjunotipi sukkanāmāni.",
  "anya-e0810n1:209_0": "Chakkaṁ ratte.",
  "anya-e0810n1:209_1": "Soṇa vaṇṇe, ṇo, rattuppalavaṇṇo, ruha janane, ito, latte lohito.",
  "anya-e0810n1:209_2": "Rañjantyaneneti ratto, ranja raṅge.",
  "anya-e0810n1:209_3": "Tambo udumbarasaṅkhāto lohaviseso, tabbaṇṇatāya tambo.",
  "anya-e0810n1:209_4": "Mañjeṭṭhā nāma rattavalli, yāya hatthidantādivikatiyo rattā bhavanti, tabbaṇṇatāya mañjeṭṭho.",
  "anya-e0810n1:209_5": "Rohito lohitasamo, alattameva viseso.",
  "anya-e0810n1:210_0": "96.Sāmalantaṁ kaṇhe.",
  "anya-e0810n1:210_1": "Nīla vaṇṇe, a.",
  "anya-e0810n1:210_2": "Kassateti kaṇho, kasa vilekhane, ṇho.",
  "anya-e0810n1:210_3": "Na sito asito.",
  "anya-e0810n1:210_4": "Vaṇṇesu ekakoṭṭhāsabhāvena kalyateti kālo, so eva kāḷo.",
  "anya-e0810n1:210_5": "Maca, maci kakkane, kakkanaṁ pisanaṁ, setādikaṁ macatīti mecako, ṇvu, assettaṁ.",
  "anya-e0810n1:210_6": "Sā tanukaraṇe, sāyati tanukarīyati paṭipakkhavaṇṇehīti sāmo.",
  "anya-e0810n1:210_7": "Sāmalo sāmasadiso, malapaccayova viseso.",
  "anya-e0810n1:211_0": "Paṇḍusaddo sitapīte utto, sitapītasammissitavaṇṇe paṇḍusaddo vuttotyattho.",
  "anya-e0810n1:211_1": "Vuttañca “sitapītasamāyutto, paṇḍuvaṇṇo pakittito”ti cintāmaṇiṭīkā 5.13.",
  "anya-e0810n1:211_2": "Paṇḍati ekagaṇanaṁ gacchatīti paṇḍu, paḍi gatiyaṁ, u.",
  "anya-e0810n1:211_3": "Hariṇo, paṇḍurotipi paṇḍuvaṇṇanāmāni.",
  "anya-e0810n1:211_4": "Īsaṁpaṇḍu abyattapaṇḍuvaṇṇo dhūsaro nāma, yathā dhūlivaṇṇo.",
  "anya-e0810n1:211_5": "Dhūsa kantikaraṇe, curādi, aro.",
  "anya-e0810n1:212_0": "97.Kiñciratto abyattarattavaṇṇo aruṇo nāma, yathā macchassa cakkhu yathā madamattassa cakkhurāgo (cintāmaṇiṭīkā 5.15), sūriyādo taruṇo vutto.",
  "anya-e0810n1:213_0": "Setalohito setarattamisso vaṇṇo pāṭalo nāma, yathā pāṭalakusumaṁ.",
  "anya-e0810n1:213_1": "Pāṭayateti pāṭalo, alo, paṭa vibhājane.",
  "anya-e0810n1:214_0": "Dvikaṁ pīte. Pā pāne, kammani to, īttañca. Haliddiyā iva ābhā yassa halidyābho.",
  "anya-e0810n1:215_0": "Tikaṁ tiṇapattādigate vaṇṇe.",
  "anya-e0810n1:215_1": "Lasa kantiyaṁ, atisayena lasyateti palāso.",
  "anya-e0810n1:215_2": "“Pālāso”ti pāṭhe tu rassassa dīghatā.",
  "anya-e0810n1:215_3": "Hara haraṇe, manaṁ haratīti harito, ito. I, hari.",
  "anya-e0810n1:216_0": "98.",
  "anya-e0810n1:216_1": "Nīlapītasammissavaṇṇe kaḷāro, kapilo ca vattanti.",
  "anya-e0810n1:216_2": "Kala saṅkhyāne.",
  "anya-e0810n1:216_3": "Aro, lassa ḷo, kaḷāro.",
  "anya-e0810n1:216_4": "Kaba vaṇṇe, ilo, bassa po, kapilo.",
  "anya-e0810n1:217_0": "Rocanappabhe gorocanasadisappabhāyaṁ piṅgo, pisaṅgo ca vattanti.",
  "anya-e0810n1:217_1": "Pabhāsaddassa dviliṅgattameva.",
  "anya-e0810n1:217_2": "Piji bhāsattho, piṅgo.",
  "anya-e0810n1:217_3": "Paratra sakāravaṇṇāgamo, pisaṅgo.",
  "anya-e0810n1:218_0": "Kaḷārādīnaṁ catunnaṁ piṅgalavisesatthavācakataṁ dassetvā piṅgalasāmaññatthavācakattampi dassetumāha “kaḷārādi”ccādi.",
  "anya-e0810n1:218_1": "Tassāyamattho –",
  "anya-e0810n1:218_2": "na kevalaṁ kaḷārādayo piṅgalavisesattheyeva pavattanti, atha kho piṅgalasāmaññatthepi vattantīti.",
  "anya-e0810n1:218_3": "Vuttañhi amarakose “kaḷāro kapilo piṅgo, pisaṅgo kaddu piṅgalo”ti amara 5.16.",
  "anya-e0810n1:218_4": "Keci pana kaḷārādayo pisaṅgapariyantā cattāro saddā piṅgalaguṇe vattamānā pume vattanti, guṇini pana vāccaliṅgāti evaṁ pacchimena sambandhaṁ katvā vadanti, taṁ amarakosena virujjhanato idha ca “sukkādayo”ti sabbesaṁyeva gahaṇato na gahetabbaṁ.",
  "anya-e0810n1:219_0": "99.",
  "anya-e0810n1:219_1": "Tikaṁ sabale kokilakaṇṭhasadise.",
  "anya-e0810n1:219_2": "Kalyateti kalo, masi parimāṇe, kammani ṇo, kalo eva māso kammāso, lassa mo, kalanaṁ vā kalo, taṁ masatīti kammāso, yathā “kumbhakāro”ti.",
  "anya-e0810n1:219_3": "Saba gatiyaṁ, sabatīti sabalo, alo.",
  "anya-e0810n1:219_4": "Ciyyateti citto, ta.",
  "anya-e0810n1:219_5": "Traṇapaccaye citro.",
  "anya-e0810n1:219_6": "Kammīro, kabburotipi sabalassa nāmāni.",
  "anya-e0810n1:220_0": "Kaṇhapītamisse sāvo vutto.",
  "anya-e0810n1:220_1": "Se gatimhi, sayatīti sāvo, avo.",
  "anya-e0810n1:220_2": "Kapisotipi sāvassa nāmaṁ.",
  "anya-e0810n1:220_3": "Kaṇhalohitamisse dhūmābhe pana dhūma, dhūmalā vattanti.",
  "anya-e0810n1:220_4": "Dhūmo viyāti dhūmo.",
  "anya-e0810n1:220_5": "Dhūmaṁ lātīti dhūmalo.",
  "anya-e0810n1:220_6": "Ete sukkādayo sāvantā yadā abhedopacārā guṇini guṇimhi vattanti, tadā vāccaliṅgā, yathā sukko haṁso, sukkā haṁsī, sukkaṁ haṁsakulaṁiccādi yojjaṁ.",
  "anya-e0810n1:220_7": "Yadā guṇe guṇamatte vattanti, tadā pume, yathā haṁsassa sukko, mayūrassa citto iccādi yojjaṁ.",
  "anya-e0810n1:221_0": "100.Lāsanantaṁ nacce.",
  "anya-e0810n1:221_1": "Nata gattavināme, pabbajjādittā naccādeso.",
  "anya-e0810n1:221_2": "Natanaṁ naccaṁ, naṭanaṁ vā naccaṁ, sabbatra bhāvasādhanaṁ.",
  "anya-e0810n1:221_3": "Natīyate nattanaṁ.",
  "anya-e0810n1:221_4": "Lasyate lāsanaṁ, lasa kantiyaṁ, lasitabbanti vā lāsanaṁ.",
  "anya-e0810n1:222_0": "Naccaṁ, vāditaṁ, gītaṁ iti idaṁ bhoriyattikaṁ nāṭyaṁ nāmetyuccate amara 7.10.",
  "anya-e0810n1:222_1": "Tura turaṇahiṁsāsu.",
  "anya-e0810n1:222_2": "Turīyanteneneti tūriyaṁ, murajādi.",
  "anya-e0810n1:222_3": "Tabbhavo saddo toriyo, ṇo.",
  "anya-e0810n1:222_4": "Tena lakkhitaṁ tikaṁ toriyattikaṁ.",
  "anya-e0810n1:222_5": "Naṭassedaṁ nāṭyaṁ.",
  "anya-e0810n1:222_6": "Tatiyassa toriyasāmaññassa tu pāsaṅgā nāṭakā.",
  "anya-e0810n1:223_0": "101.",
  "anya-e0810n1:223_1": "Naccaṭṭhānaṁ rājaṅgaṇādi raṅgo nāma siyā “ramantā gacchanti ettha, rajjanti etthā”ti vā katvā.",
  "anya-e0810n1:223_2": "Sūjhasūcanaṁ hatthādīhi sūcitabbassa pakāsetabbassa satthappahārādino sūcanaṁ pakāsanaṁ abhinayo nāma “nayanaṁ nayo, passantānaṁ abhimukhaṁ nayo”ti katvā.",
  "anya-e0810n1:223_3": "Byañjakotipi tasseva nāmaṁ.",
  "anya-e0810n1:224_0": "Bharatasatthavuttaaṭṭhuttarasatakaraṇanipphannathirahatthapariyatthakādināmako dvattiṁ sappakāro vitthāro bharatamunikate nāṭyasatthe catuttha ajjhāye passitabbo naccaviseso aṅgavikkhepo, aṅgahāro nāma “aṅgassa hāro, vikkhepo”ti katvā.",
  "anya-e0810n1:224_1": "Tikaṁ naṭe.",
  "anya-e0810n1:224_2": "Sabbatra kattusādhanaṁ, “naccatīti naṭṭako”tyādinā.",
  "anya-e0810n1:225_0": "102.",
  "anya-e0810n1:225_1": "Siṅgārādayo nava rasā nāṭyarasā assādanīyattā.",
  "anya-e0810n1:225_2": "Yathā hi nānābyañjanasaṅkhatamannaṁ bhuñjantā rase assādayanti sumanā purisā hāsaṁva adhigacchanti, tathā nānābhinayabyañjite aṅgasattopete ṭhāyībhāve assādayanti sumanāti subodhālaṅkārassa mahāsāmiṭīkāya 352 gāthāvaṇṇanāyampi.",
  "anya-e0810n1:226_0": "103.",
  "anya-e0810n1:226_1": "Tesu siṅgārasseva sarūpaṁ, pabhedañca dassetumāha “posasse”ccādi.",
  "anya-e0810n1:226_2": "Nāriyaṁ saṅgamaṁ paṭicca kāraṇaṁ katvā posassa purisassa yā pihā icchā manovikāraviseso pose ca purise saṅgamaṁ paṭicca kāraṇaṁ katvā itthiyā yā pihā icchā manovikāraviseso, eso ratikīḷādīnaṁ kāraṇabhūto, ratikīḷādikāraṇasahito vā raso siṅgāro nāma.",
  "anya-e0810n1:226_3": "Ettha ca itthipurisānaṁ dassanasavanaphusanavasena vā vippayogavasena vā yā pihā sañjātā, so raso nāma.",
  "anya-e0810n1:226_4": "Yaṁ pana taṁ kāraṇaṁ katvā pavattaṁ gītaṁ, tameva lokānaṁ assādajanakattā raso nāma.",
  "anya-e0810n1:226_5": "Phalūpacāravasena pana pihā rasoti vuttā, sabbatrevaṁ.",
  "anya-e0810n1:227_0": "104.",
  "anya-e0810n1:227_1": "Uttamānaṁ itthipurisānaṁ pakati saṁyogaviyogasabhāvo sā ettha siṅgāre pāyo bahulanti uttamapakatippāyo, yebhuyyena uttamānaṁ saṁyogaviyogappavattaṁ gītameva siṅgāro nāmātyattho.",
  "anya-e0810n1:227_2": "Itthipurisānaṁ pihā hetu etassāti itthipurisahetuko.",
  "anya-e0810n1:227_3": "So siṅgāro sambhogo, viyogoti iminā pabhedena duvidho mato.",
  "anya-e0810n1:227_4": "Tatra ca –",
  "anya-e0810n1:228_0": "Vāpivanagehuyyāna-mālācandanādayo;",
  "anya-e0810n1:229_0": "Sambhogassa vibhāvā te, ye caññe lalitaṅkarā.",
  "anya-e0810n1:230_0": "Viyogassa tu piyādassanaṁ vibhāvo, rasajanako ca vibhāvo. Vuttañca –",
  "anya-e0810n1:231_0": "“Jayante ca rasā yena,",
  "anya-e0810n1:232_0": "Sa vibhāvo pakittito;",
  "anya-e0810n1:233_0": "Tesamevā’nubhāvo’yaṁ,",
  "anya-e0810n1:234_0": "Khyāto kavīhi byañjako”ti.",
  "anya-e0810n1:235_0": "Saha bhuñjanamanubhavanaṁ sambhogo.",
  "anya-e0810n1:235_1": "Viyujjanaṁ nānābhavanaṁ viyogo.",
  "anya-e0810n1:235_2": "Siṅgaṁ nāmadhātu, vijjhanaṭṭhena siṅgaṁ, nāgarikabhāvasaṅkhātassa kilesasiṅgassetaṁ nāmaṁ, taṁ karoti, siṅgaṁ vā pabhuttaṁ, taṁ karoti rāgīsūti siṅgāro, āro, kilesasiṅgakaraṇaṁ vilāsoti vuttaṁ.",
  "anya-e0810n1:235_3": "Suci, ujjalotipi siṅgārassa nāmāni.",
  "anya-e0810n1:236_0": "Sokopacayasabhāvo karuṇo.",
  "anya-e0810n1:237_0": "Iṭṭhanāsaṅganāsāya iṭṭhanāsadhanāpāya (cintāmaṇiṭīkā),",
  "anya-e0810n1:238_0": "Vadhabandhanatāḷanā;",
  "anya-e0810n1:239_0": "Sāpaklesopatāpehi,",
  "anya-e0810n1:240_0": "Jāyate karuṇo raso.",
  "anya-e0810n1:241_0": "Ussāhavaddhano vīro.",
  "anya-e0810n1:241_1": "Vibhāvā tassa vinayupatāpabalavikkamā.",
  "anya-e0810n1:241_2": "Sa cāyaṁ dānavīro dhammavīro yuddhavīroti tividho.",
  "anya-e0810n1:242_0": "Vimhayopacayasabhāvo abbhuto.",
  "anya-e0810n1:243_0": "Pāsāduyyānaselādi-gamanā dibbadassanā;",
  "anya-e0810n1:244_0": "Sabhāvimānamāyenda-jālasippādidassanā jālavijjādidassanā (ka.);",
  "anya-e0810n1:245_0": "Hadayecchitalābhehi, vibhāvehissa sambhavo.",
  "anya-e0810n1:246_0": "Hāsopacayasabhāvo hāso.",
  "anya-e0810n1:247_0": "Sābahitthā savikatā, nepathyā byaṅgadassanā;",
  "anya-e0810n1:248_0": "Asambandhakathālāpā, hāso so kuhakādibhi.",
  "anya-e0810n1:249_0": "Bhayopacayasabhāvo bhayānako.",
  "anya-e0810n1:250_0": "Uccabheravasaṁrāva-yakkhapetādidassanā;",
  "anya-e0810n1:251_0": "Suññāgāramahārañña-vadhabandhanadassanā.",
  "anya-e0810n1:252_0": "Tāsāyāsaṅkatobbego, sivolūkaruṇādibhi;",
  "anya-e0810n1:253_0": "Vibhāvehi ca itthīnaṁ, nīcānañca bhayānako.",
  "anya-e0810n1:254_0": "Samaṇopacayasabhāvo santo.",
  "anya-e0810n1:255_0": "Dassanā santavesānaṁ, santacittāna tādinaṁ;",
  "anya-e0810n1:256_0": "Santakāraṇadhammānaṁ, santo nāma raso bhave.",
  "anya-e0810n1:257_0": "Jigucchopacayasabhāvo bībhaccho.",
  "anya-e0810n1:258_0": "Pūtimaṁsādikānaṁ tu, dassanasutikittanā;",
  "anya-e0810n1:259_0": "Vigatehi vibhāvehi, bībhacco jāyate raso.",
  "anya-e0810n1:260_0": "Kodhopacayasabhāvo ruddaṁ.",
  "anya-e0810n1:261_0": "Tañca saṅgāmahetukaṁ, uggakammaupaghāta-;",
  "anya-e0810n1:262_0": "Musāvādādipharusā, vacanādīhi bhavati.",
  "anya-e0810n1:263_0": "Etesu ca bībhaccharuddāni napuṁsake, añme tu pume rūpabhedā.",
  "anya-e0810n1:263_1": "Ete ca nava nāṭyarasā ratanakosanayena vuttā.",
  "anya-e0810n1:263_2": "Vuttañhi tattha –",
  "anya-e0810n1:264_0": "“Siṅgāravīra bībhaccha-rudda hāsa bhayānakā;",
  "anya-e0810n1:265_0": "Karuṇā’bbhuta santāca, nava nāṭyarasā ime”ti.",
  "anya-e0810n1:266_0": "Amarakose pana –",
  "anya-e0810n1:267_0": "“Siṅgāravīra karuṇā-bbhuta hāsa bhayānakā;",
  "anya-e0810n1:268_0": "Bībhaccha ruddāti rasā”ti amara 7.17.",
  "anya-e0810n1:269_0": "Aṭṭheva rasā vuttā. Atheha navamo santo raso kasmā na vuttoti? Vuccate –",
  "anya-e0810n1:270_0": "Hāso rati ca kāruññaṁ,",
  "anya-e0810n1:271_0": "Kodhussāhabhayaṁ tathā;",
  "anya-e0810n1:272_0": "Jigucchā vimhayo ceti,",
  "anya-e0810n1:273_0": "Ṭhāyībhāvā pakittitā.",
  "anya-e0810n1:274_0": "Ṭhāyī eva tu rasībhavatipyāgamo, tasmā pakatiyā aṭṭhasaṅkhyattā aṭṭheva tu te vuttāti na vutto.",
  "anya-e0810n1:274_1": "Santaraso cāyaṁ dhammasiṅgārattā siṅgārarase evānupaviṭṭho.",
  "anya-e0810n1:274_2": "Dhammayuddhakāmattena tividho hi siṅgāro.",
  "anya-e0810n1:274_3": "Keci pana piyasamāgamādivibhāvajaparamaṁ vassalyākhyaṁ rasamāhu.",
  "anya-e0810n1:275_0": "Rabhasopyāha –",
  "anya-e0810n1:276_0": "“Siṅgāra vīra bībhaccha-rudda hāsa bhayānakā;",
  "anya-e0810n1:277_0": "Karuṇā’bbhutasantā ca, vassalyañca rasā dase”ti.",
  "anya-e0810n1:278_0": "Aññe tu –",
  "anya-e0810n1:279_0": "“Siṅgārānugato hāso,",
  "anya-e0810n1:280_0": "Karuṇo ruddakammajo;",
  "anya-e0810n1:281_0": "Vīrato abbhuto jāto,",
  "anya-e0810n1:282_0": "Bībhacchā ca bhayānako”ti –",
  "anya-e0810n1:283_0": "Cattāro rasā iccāhu.",
  "anya-e0810n1:284_0": "Bībhacchanti vadha bandhane, cho, abbhāsikārassa dīgho.",
  "anya-e0810n1:284_1": "Vassa bho, dhassa co bībhaccho.",
  "anya-e0810n1:284_2": "Ruddo devatā asseti ruddaṁ.",
  "anya-e0810n1:284_3": "Vuttañca –",
  "anya-e0810n1:285_0": "“Siṅgāro haridevohi, hāso pamathadevato;",
  "anya-e0810n1:286_0": "Karuṇo yamadevo tu, ruddo ruddādhidevato”ti saddakappaddume rodrapadepi.",
  "anya-e0810n1:287_0": "Ettha ca kāmakodhahāsādikato cittavikāro bhāvo “bhāvayati pakāsayati kavino adhippāya”nti katvā.",
  "anya-e0810n1:287_1": "So ca ṭhāyī byabhicārī sāttiko ceti tividho. Tatra –",
  "anya-e0810n1:288_0": "Hāso rati ca kāruññaṁ,",
  "anya-e0810n1:289_0": "Kodhu’ssāha bhayaṁ tathā;",
  "anya-e0810n1:290_0": "Jigucchā vimhayo ceti,",
  "anya-e0810n1:291_0": "Ṭhāyībhāvā pakittitā.",
  "anya-e0810n1:292_0": "Byabhicārī tu tettiṁsappabhedā. Yathā –",
  "anya-e0810n1:293_0": "Saṅkā gilāni nibbedo,",
  "anya-e0810n1:294_0": "Tathā issā mado samo;",
  "anya-e0810n1:295_0": "Ālasyaṁ dīnatā cintā,",
  "anya-e0810n1:296_0": "Moho sati matī dhiti.",
  "anya-e0810n1:297_0": "Cāpalyaṁ hariso pīḷā,",
  "anya-e0810n1:298_0": "Āvego jaḷatu’ggatā;",
  "anya-e0810n1:299_0": "Suttaṁ vitakko tāso ca,",
  "anya-e0810n1:300_0": "Gabbhu’ssukko visādatā.",
  "anya-e0810n1:301_0": "Niddā’bahitthā’marisā,",
  "anya-e0810n1:302_0": "Maraṇaṁ byādhireva ca;",
  "anya-e0810n1:303_0": "Apamāro ca ummādo,",
  "anya-e0810n1:304_0": "Vibodho tiṁsa tuttarā.",
  "anya-e0810n1:305_0": "Sāttiko aṭṭhavidho. Yathā –",
  "anya-e0810n1:306_0": "Thambho sedo ca romañco,",
  "anya-e0810n1:307_0": "Sarabhedo tu vepathu;",
  "anya-e0810n1:308_0": "Vevaṇṇa’massupalayā,",
  "anya-e0810n1:309_0": "Iccete aṭṭha sāttikāti.",
  "anya-e0810n1:310_0": "Thirattā ekantikattā ṭhāyī.",
  "anya-e0810n1:310_1": "Byabhicārī anekantikattā.",
  "anya-e0810n1:310_2": "Yathā nāṭikāya siṅgāro ṭhāyī, tadupakārā hāsādayo byabhicārino, moharāgadosā eva saṅkhyabhāsāya sattarajotamānītyuccante.",
  "anya-e0810n1:310_3": "Tatra sattena āsayena nibbatto sāttiko.",
  "anya-e0810n1:310_4": "Bhāvassa bodhako abhinayo anubhāvo “anu pacchā bhāvayati pakāsayatī”ti katvā.",
  "anya-e0810n1:311_0": "Tatra sambhogasabhāvo yo ratyākhyo bhāvo, tassa locanacāturiyabhamukkhepamihitavibbhamacittaṅgahārivākyādi anubhāvo.",
  "anya-e0810n1:311_1": "Vuttañca –",
  "anya-e0810n1:312_0": "“Tassa locanacātura-bhamukkhepasitavibbhamo;",
  "anya-e0810n1:313_0": "Cittaṅgahārivākyādi, anubhāvo pakittito”ti.",
  "anya-e0810n1:314_0": "Viyogassa tu anubhāvo –",
  "anya-e0810n1:315_0": "Abhilāpo tathā cintā,",
  "anya-e0810n1:316_0": "Tassa saraṇakittanā;",
  "anya-e0810n1:317_0": "Ubbego ca vilāpo ca,",
  "anya-e0810n1:318_0": "Ummādo byādhireva ca;",
  "anya-e0810n1:319_0": "Jaḷatā maraṇañceva,",
  "anya-e0810n1:320_0": "Dasevettha pakittitā.",
  "anya-e0810n1:321_0": "Hāsassa tu vikārakālādi anubhāvo, yo tu karuṇo.",
  "anya-e0810n1:322_0": "Assusāsehi vevaṇṇa-",
  "anya-e0810n1:323_0": "Thambhagattasatikkhayā;",
  "anya-e0810n1:324_0": "Paridevitasokehi,",
  "anya-e0810n1:325_0": "Abhinayo sasūribhi.",
  "anya-e0810n1:326_0": "Karacaraṇavadanavepathugattathambhahadayakampanasukkhoṭṭhatālukaṇṭhehi bhayānako niccamabhinayo.",
  "anya-e0810n1:327_0": "Ruddassa tu bhūkuṭyādi anubhāvo.",
  "anya-e0810n1:328_0": "Vīro’bhinīyate cāga-",
  "anya-e0810n1:329_0": "Vesārajjādito tathā;",
  "anya-e0810n1:330_0": "Akkhepasūcatādīhi,",
  "anya-e0810n1:331_0": "Therasorādito bhave.",
  "anya-e0810n1:332_0": "Bībhacchassa tu –",
  "anya-e0810n1:333_0": "Ayaṁ pacchādanā byatta-",
  "anya-e0810n1:334_0": "Pādabāhacchikūlanā;",
  "anya-e0810n1:335_0": "Ubbejanādīhi mato,",
  "anya-e0810n1:336_0": "Tajjehi’bhinayo sadā.",
  "anya-e0810n1:337_0": "Abbhutaṁ pana –",
  "anya-e0810n1:338_0": "Dantalocanavitthārā,",
  "anya-e0810n1:339_0": "Pasādopasamādihi;",
  "anya-e0810n1:340_0": "Romañcasedatāsassu,",
  "anya-e0810n1:341_0": "Sādhuvādehi dassaye.",
  "anya-e0810n1:342_0": "Sāttikānaṁ tvaṭṭhannaṁ thambhasedaromañcasarabhedavepathuvevaṇṇamassupalayānaṁ yathākkamaṁ nikriyatā, vāta, ccāsīta, dobhaggaḷā’pāṅgapūraṇa, mukhacchāyāvipallāsa, locanamajjana, mahipātādayo abhinayā.",
  "anya-e0810n1:343_0": "Evaṁ byabhicārīnampi nibbeda, gilāni, saṅki’ssā, mada, samā’lasyādīnaṁ yathākkamaṁ sāsa, santāpa, disāvalokana, guṇamacchera, bhīta, ṅgamaddana, samādayo abhinayāti.",
  "anya-e0810n1:344_0": "Byabhicārīsu saṅkā nāma āsaṅkacittatā.",
  "anya-e0810n1:344_1": "Gilāni gelaññatā.",
  "anya-e0810n1:344_2": "Nibbedo attāvamānanaṁ.",
  "anya-e0810n1:344_3": "Mado pamādukkaṁso.",
  "anya-e0810n1:344_4": "Samo khedo.",
  "anya-e0810n1:344_5": "Dīnatā cetaso dukkhatā.",
  "anya-e0810n1:344_6": "Dhiti santoso.",
  "anya-e0810n1:344_7": "Hariso cetopasādo.",
  "anya-e0810n1:344_8": "Pīḷā ruddācārādīhi mukhavikāro.",
  "anya-e0810n1:344_9": "Āvego sambhamo.",
  "anya-e0810n1:344_10": "Jaḷatā appaṭipatti, uggatā dāruṇattaṁ.",
  "anya-e0810n1:344_11": "Suttaṁ supanaṁ.",
  "anya-e0810n1:344_12": "Tāso cittakkhobho.",
  "anya-e0810n1:344_13": "Ussāho ussukkaṁ.",
  "anya-e0810n1:344_14": "Visādo khedo.",
  "anya-e0810n1:344_15": "Abahitthā ākāraguttatā.",
  "anya-e0810n1:344_16": "Amariso akkhamatā.",
  "anya-e0810n1:344_17": "Vibodho viniddatā.",
  "anya-e0810n1:344_18": "Sesā papañcabhayā na vitthāritāti.",
  "anya-e0810n1:344_19": "Rasavaṇṇanā.",
  "anya-e0810n1:345_0": "105.",
  "anya-e0810n1:345_1": "Silokena vacaso nāmāni.",
  "anya-e0810n1:345_2": "Bhāsitabbanti bhāsitaṁ.",
  "anya-e0810n1:345_3": "Lapa vacane, lapitaṁ.",
  "anya-e0810n1:345_4": "Bhāsīyateti bhāsā.",
  "anya-e0810n1:345_5": "Voharīyateti vohāro, hara haraṇe vipubbo, “vohāra vacane”ti vā dhātu.",
  "anya-e0810n1:345_6": "Vuccateti vacanaṁ.",
  "anya-e0810n1:345_7": "Vacopi, manogaṇoyaṁ.",
  "anya-e0810n1:345_8": "Uccateti utti,ti.",
  "anya-e0810n1:345_9": "Vuccateti vācā, a.",
  "anya-e0810n1:345_10": "Giṇanti saddāyanti tanti girā, ge sadde, iro, gāyitabbāti vā girā.",
  "anya-e0810n1:345_11": "Vāyate saddāyateti vāṇī, yu, ī ca, paresaṁ mammavijjhanaṭṭhena vāṇo viyāti vā vāṇī, ī.",
  "anya-e0810n1:345_12": "Bharato nāma satthakāro isi, tassesā bhāratī.",
  "anya-e0810n1:345_13": "Kathīyateti kathitā.",
  "anya-e0810n1:345_14": "Vuccateti vacī, ī.",
  "anya-e0810n1:345_15": "Brahmī, sarovatītipi vacaso nāmāni.",
  "anya-e0810n1:346_0": "106.",
  "anya-e0810n1:346_1": "Ekamevākhyātapadaṁ yattha ekākhyāto savisesanena kārakapadena sahitattā sakārako padacayo sambandhattho padasamudāyo vākyaṁ nāma siyā, yathā –",
  "anya-e0810n1:346_2": "vessantaro rājā sukhavipākaṁ kammaṁ karoti, puriso gacchati.",
  "anya-e0810n1:346_3": "Ākhyātaggahaṇañcettha kriyāsaddopalakkhaṇaṁ, tena devadatto kaṭaṁ katavā iccādīnipi vākyaṁ nāma siyā.",
  "anya-e0810n1:346_4": "Amarakose pana –",
  "anya-e0810n1:346_5": "“tisyādyantacayo vākyaṁ, kriyā vā kārakānvitā”ti amara 6.2 dvīhi lakkhaṇehi vākyamāha.",
  "anya-e0810n1:346_6": "Tassattho –",
  "anya-e0810n1:346_7": "tisyādyantacayo tyādisyādyantapadānaṁ cayo samūho sambandhattho vākyaṁ, taṁ yathā –",
  "anya-e0810n1:346_8": "uccaṁ paṭhati, odanaṁ pacati.",
  "anya-e0810n1:346_9": "Tathā ca bhāvākhyaṁ ākhyātaṁ sābyayakārakavisesanaṁ vākyaṁ, ākhyātaṁ tyādyantaṁ sābyayaṁ vā sakārakaṁ vā savisesanaṁ vā vākyamuccate.",
  "anya-e0810n1:346_10": "Tyādiggahaṇaṁ kriyāsaddopalakkhaṇaṁ, tena devadatto kaṭaṁ katavā iccādīnipi vākyaṁ.",
  "anya-e0810n1:346_11": "Upalakkhaṇanirapekkhaṁ aparaṁ vākyalakkhaṇamāha “kriyā vā kārakānvitā”ti.",
  "anya-e0810n1:346_12": "Kriyāpadaṁ vā kārakasambandhaṁ vākyaṁ, yathā –",
  "anya-e0810n1:346_13": "rājā gacchati, rājā gato.",
  "anya-e0810n1:346_14": "Imasmiṁ pakkhe sābyayassapi anabyayassapi sabbassa kriyākārakapadasamūhassa vākyattamāha.",
  "anya-e0810n1:347_0": "Bhayādīhi yaṁ dvikkhattuṁ vā tikkhattuṁ vā udīraṇaṁ kathanaṁ “sappo sappo, vijjha vijjhā”tyādikaṁ, taṁ āmeḍitaṁ ñeyyaṁ.",
  "anya-e0810n1:347_1": "Meḍi ummādane, āpubbo dvattikkhattumuccāraṇe vattati.",
  "anya-e0810n1:347_2": "Yathā “etadeva yadā vākyaṁ, āmeḍayati vāsavo” “harivaṁse”ti cintāmaṇiṭīkāyaṁ vuttaṁ.",
  "anya-e0810n1:347_3": "“Devadattenāmeḍo kato” iccatrāpyayamevattho, sokādinā hi “bhātā bhātā”ityuccārīyate, bhāve kammani ca to.",
  "anya-e0810n1:347_4": "Kammañca padaṁ vākyamhā.",
  "anya-e0810n1:348_0": "107.",
  "anya-e0810n1:348_1": "Āmeḍitassa visayaṁ dassetumāha “bhaye”ccādi.",
  "anya-e0810n1:348_2": "“Sappo sappo, coro coro”tyādīsu bhaye.",
  "anya-e0810n1:348_3": "“Vijjha vijjha, pahara paharā”tyādīsu kodhe.",
  "anya-e0810n1:348_4": "“Sādhu sādhū”tyādīsu pasaṁsāyaṁ.",
  "anya-e0810n1:348_5": "“Gaccha gaccha, lunāhi lunāhī”tyādīsu turite.",
  "anya-e0810n1:348_6": "“Āgaccha āgacchā”tyādīsu kotūhale.",
  "anya-e0810n1:348_7": "“Buddho buddhoti cintayanto”tyādīsu acchare.",
  "anya-e0810n1:348_8": "“Abhikkamathāyasmanto abhikkamathāyasmanto”tyādīsu hāse.",
  "anya-e0810n1:348_9": "“Kahaṁ ekaputtaka, kahaṁ ekaputtakā”tyādīsu soke.",
  "anya-e0810n1:348_10": "“Aho sukhaṁ aho sukha”ntyādīsu pasāde.",
  "anya-e0810n1:348_11": "Casaddo avuttasamuccayattho, tena garahā’sammānādīnaṁ saṅgaho daṭṭhabbo.",
  "anya-e0810n1:348_12": "Tattha “pāpo pāpo”tyādīsu garahāyaṁ.",
  "anya-e0810n1:348_13": "“Abhirūpaka, abhirūpakā”tyādīsu asammāne.",
  "anya-e0810n1:348_14": "Evametesu navasu, aññesu ca āmeḍitavacanaṁ budho paṇḍito kare kareyya yojeyya āmeḍanaṁ punappunuccāraṇaṁ āmeḍiyati vā punappunuccārīyatīti āmeḍitanti katvā.",
  "anya-e0810n1:349_0": "108.",
  "anya-e0810n1:349_1": "Iru, yaju, sāmanti tayo vedā siyuṁ, tatra irusaddo nārī itthiliṅgo.",
  "anya-e0810n1:349_2": "Ica thutiyaṁ, iccante devā etāyāti iru, u, cassa ro.",
  "anya-e0810n1:349_3": "Yajante aneneti yaju, u.",
  "anya-e0810n1:349_4": "So antakammani, karaṇe mo, soyanti pāpamaneneti sāmaṁ, ossā, “sā tanukaraṇāvasānesū”ti vā dhātvattho.",
  "anya-e0810n1:349_5": "Vidanti dhammametehīti vedā.",
  "anya-e0810n1:350_0": "Ete eva tayo vedā tayī nāma, tayo avayavā assāti tayī.",
  "anya-e0810n1:350_1": "Ayaṁ tayīsaddo nārī itthiliṅgo.",
  "anya-e0810n1:350_2": "Tikaṁ vede.",
  "anya-e0810n1:350_3": "Munāti jānāti dhammaṁ anenāti manto, to, ussa a.",
  "anya-e0810n1:350_4": "Suyyate dhammaṁ etāyāti suti.",
  "anya-e0810n1:350_5": "Itthiyaṁ sutisaddo.",
  "anya-e0810n1:351_0": "109.",
  "anya-e0810n1:351_1": "Vedasatthakārake dasa isayodassetumāha “aṭṭhako”ccādi.",
  "anya-e0810n1:351_2": "Atthaṁ hitaṁ, atthe vā satthe karotīti aṭṭhako.",
  "anya-e0810n1:351_3": "Vāmaṁ kalyāṇavacanaṁ karotīti vāmako, rassasarīrattā vā vāmano, so eva vāmako, nassa kakārattaṁ katvā.",
  "anya-e0810n1:351_4": "Vāmo nāma haro, so devo assa vāmadevo.",
  "anya-e0810n1:352_0": "“Vāmaṁ sabye patīpe patīpeti paṭikūle ca, daviṇe daviṇeti dhane cātisundare;",
  "anya-e0810n1:353_0": "Payodhare hare kāme, jaññā vāma’mapitthiya”nti.",
  "anya-e0810n1:354_0": "Hi nānatthasaṅgahe.",
  "anya-e0810n1:355_0": "Aṅgirasassa isino apaccaṁ aṅgiraso, citrasikhaṇḍino apaccaṁ putto.",
  "anya-e0810n1:355_1": "Atha vā aṅgimhi kāye raso siddhippatto pārado yassāti aṅgiraso.",
  "anya-e0810n1:355_2": "Teneva tassa puttaṁ surācariyaṁ “jīvo”ti vadati.",
  "anya-e0810n1:355_3": "Jīvayati raṇe asuranihate deveti jīvoamara 3.24 cintāmaṇiṭīkā oloketabbā.",
  "anya-e0810n1:355_4": "Bharatīti bhagu, bhaṁ vānakkhattaṁ gacchati jānātīti bhagu, u.",
  "anya-e0810n1:355_5": "Yamaṁ saṁyamaṁ dadāti paresanti yamado ca so dakkhiṇeyyaggittā aggi ceti yamadaggi, rāmassa pitā parasurāmassa pitā (saddakappaddume).",
  "anya-e0810n1:355_6": "Vasiṭṭhassa apaccaṁ vāsiṭṭho.",
  "anya-e0810n1:355_7": "Bhāradvājassa apaccaṁ bhāradvājo.",
  "anya-e0810n1:355_8": "Kassapassa apaccaṁ kassapo.",
  "anya-e0810n1:355_9": "Vessāmittassa apaccaṁ vessāmitto.",
  "anya-e0810n1:355_10": "Iti ime dasa isayo mantānaṁ vedānaṁ kattāro kārakā.",
  "anya-e0810n1:356_0": "110.",
  "anya-e0810n1:356_1": "Vede dassetvā tassa chaḷaṅgāni dassetumāha “kappo”ccādi.",
  "anya-e0810n1:356_2": "Yaññakammānamupadesako kappo “kappate pabhavatī”ti katvā.",
  "anya-e0810n1:356_3": "Sādhusaddānamanvākhyāyakaṁ byākaraṇaṁ visesena ākarīyante pakaticcādinā ābyāpādyante anena saddāti, yu.",
  "anya-e0810n1:356_4": "Jotisatthaṁ gaṇanasatthaṁ subhāsubhakammaphalajotanakaṁ.",
  "anya-e0810n1:356_5": "Sikkhyante abbhasyante ajjhayante (ka.) etāyāti sikkhā, akārādivaṇṇānaṁ ṭhānakaraṇapayatanānaṁ paṭipādikā.",
  "anya-e0810n1:356_6": "Nicchayena, nissesato vā utti nirutti, vaṇṇāgamo vaṇṇavipariyayoccādikā.",
  "anya-e0810n1:356_7": "Chandasi anuṭṭhubhādivuttānaṁ paṭipādikā chandoviciti, etāni cha vedānaṁ aṅgānīti vadanti.",
  "anya-e0810n1:357_0": "111.",
  "anya-e0810n1:357_1": "Purāvuttanibandhanapāyattā purāvuttaṁ, tassa pabandho vitthāro, santāno vā bhāratādiko bhāratayuddhakathādiko byāsādipakato gantho itihāso nāma, itihasaddo pārampariyopadese nipāto, itihā’tthi asminti itihāso.",
  "anya-e0810n1:358_0": "Rukkhādīnaṁ nāmapariyāyehi nāmappakāsakaṁ ratanamālādikaṁ satthaṁ nighaṇṭu nāma, sotiminā nighaṇṭusaddassa pulliṅgattaṁ dīpeti, sabbatrevaṁ.",
  "anya-e0810n1:358_1": "Tattha tatthāgatāni nāmāni nissesato ghaṭenti rāsīkaronti etthāti nighaṇṭu, bindāgamo, vacanīyavācakabhāvena atthaṁ saddañca nikhaṇḍati bhindati vibhajja dassetīti vā nikhaṇṭu, so eva khassa ghakāraṁ katvā nighaṇṭūti vutto.",
  "anya-e0810n1:358_2": "Rukkhādīnaṁ nāmappakāsakantiminā ekekassa atthassa anekapariyāyanāmappakāsakattaṁ vuttaṁ, nidassanamattañcetaṁ, anekesaṁ atthānaṁ ekasaddavacanīyatāpakāsakavasenapi tassa ganthassa pavattattā dī. ni. ṭī. 1.256; ma. ni. ṭī. 1.22; a. ni. ṭī. 2.3.59; sārattha. ṭī.",
  "anya-e0810n1:358_3": "1.tatiyasaṅgītikathāvaṇṇanā.",
  "anya-e0810n1:359_0": "112.",
  "anya-e0810n1:359_1": "Loke yaṁ vitaṇḍavādīnaṁ satthaṁ, taṁ lokāyatanti viññeyyaṁ.",
  "anya-e0810n1:359_2": "Tanu vitthāre, aññamaññaviruddhaṁ, saggamokkhaviruddhaṁ vā tanonti etthāti vitaṇḍo, ḍo, ṇattaṁ, viruddhena vā vādadaṇḍena tāḷenti ettha vādinoti vitaṇḍo, taḍi tāḷane, adesampi hi yaṁ nissāya vādīnaṁ vādo pavatto, taṁ tesaṁ desatopi upacāravasena vuccati, yathā “cakkhuṁ loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhatī”ti dī. ni. 2.401; ma. ni. 1.134; vibha. 204.",
  "anya-e0810n1:359_3": "Lokāti bālalokā, te ettha āyatanti ussahanti vāyamanti vādassādenāti lokāyataṁ, āyatiṁ hitaṁ tena loko na yatati na īhatīti vā lokāyataṁ, tañhi ganthaṁ nissāya sattā puññakriyāya cittampi na uppādenti.",
  "anya-e0810n1:360_0": "Yo kavīnaṁ paṇḍitānaṁ hito kavittabhogasampattādipayojanakaro kriyākappavikappo kavīnaṁ kriyāsaṅkhātakappabandhanavidhividhāyako subodhālaṅkārādiko gantho, so keṭubhaṁ nāma, kiṭanti gacchanti kosallaṁ kavayo bandhanesu etenāti keṭubhaṁ, kiṭa gatiyaṁ, abho, assukāro, atha vā kiṭati gameti kriyādivibhāgaṁ, taṁ vā anavasesena pariyādānato gamento pūretīti keṭubhaṁ, ubha, umbha pūraṇe.",
  "anya-e0810n1:361_0": "Vacībhedādilakkhaṇā kriyā kappīyati vikappīyati etenāti kriyākappo.",
  "anya-e0810n1:361_1": "So pana vaṇṇapadasambandhapadatthādivibhāgato atibahu vikappoti āha “kriyākappavikappo”ti, idañca mūlakriyākappaganthaṁ sandhāya vuttaṁ.",
  "anya-e0810n1:361_2": "So hi mahāvisayo satasahassaparimāṇo nayacaritādipakaraṇaṁ nalacaritādipakaraṇaṁ (?).",
  "anya-e0810n1:362_0": "113.",
  "anya-e0810n1:362_1": "Upaladdho kenapyattho yassaṁ sā upaladdhatthā, iti ākhyāyikātyuccate ākhyāyate nāyakānusāsakacaritamassanti, saññāyaṁ ṇvu.",
  "anya-e0810n1:363_0": "Pabandheneva ca savitthārena kappanaṁ yassaṁ sā pabandhakappanā, kādambarīpabhuti.",
  "anya-e0810n1:363_1": "Kathīyatīti kathā.",
  "anya-e0810n1:364_0": "Atthā bhūmihiraññādayo, tatra padhānaṁ bhūmi itaresaṁ tappabhavattā, tesaṁ ajjane pālane ca upāyabhūtaṁ satthaṁ atthasatthaṁ, payānakyādipaṇītaṁ bahasvaticābbīkyādipraṇītaṁ (cintāmaṇiṭīkā 6.5), tasmiṁ daṇḍanītisaddo pavatto.",
  "anya-e0810n1:364_1": "Sāmādīnaṁ catutthopāyo vadhabandhanādilakkhaṇo daṇḍo, tassa nīti paṇayanaṁ daṇḍanīti, pāyena nītissa daṇḍena byappadeso, vadhadosabāhulyena pāyaso daṇḍassa paṇayanato, daṇḍanītyatthattā satthañca daṇḍanīti.",
  "anya-e0810n1:365_0": "Dvayaṁ kathāyaṁ.",
  "anya-e0810n1:365_1": "Vutto anuvattanīyo anto parisamatti yassa attano kāriyabhāgassa pāpanatoti vuttanto.",
  "anya-e0810n1:365_2": "Pavattante kāriyā yassaṁ pavatti,ti.",
  "anya-e0810n1:365_3": "Cakārena vuttaudantādayo gahitā.",
  "anya-e0810n1:365_4": "Kāriyassa vutti atratthīti assatthyatthe ṇo.",
  "anya-e0810n1:365_5": "Uggato anto parisamatti yassa udanto.",
  "anya-e0810n1:366_0": "114.Adhivacanantaṁ nāme.",
  "anya-e0810n1:366_1": "Sañjānanti etāyāti saññā, a.",
  "anya-e0810n1:366_2": "Ākhyāyate etāyāti ākhyā.",
  "anya-e0810n1:366_3": "Ahvayate etāyāti avhā, hu sadde, vhe avhāneti vā dhātu, a.",
  "anya-e0810n1:366_4": "Sammā ājānāti, samaṁ vā jānāti etāyāti samaññā.",
  "anya-e0810n1:366_5": "Abhidhīyate yena, yu.",
  "anya-e0810n1:366_6": "Namyate abbhassate asminti nāmaṁ, namati nāmayatīti vā nāmaṁ.",
  "anya-e0810n1:366_7": "Ahvāyateti avhayo, kamme yo.",
  "anya-e0810n1:366_8": "Nāmameva nāmadheyyaṁ.",
  "anya-e0810n1:366_9": "Nāmarūpehi nāmasaddehi (ka.) bhāgarūpanāmehi dheyyo (pāṇini 5.4.36 vā) sakatthe dheyyo yadādinā, tiṭṭhati vā ettha atthoti dheyyaṁ, dharīyate uccāriyateti vā dheyyaṁ, nāmameva dheyyaṁ nāmadheyyaṁ.",
  "anya-e0810n1:366_10": "Adhīnaṁ vacanaṁ adhivacanaṁ, kena adhīnaṁ? Atthena.",
  "anya-e0810n1:366_11": "Puṭṭhassa paṭivacanaṁ paṭivākyaṁ.",
  "anya-e0810n1:366_12": "Paṭigataṁ pacchāgataṁ vākyaṁ paṭivākyaṁ.",
  "anya-e0810n1:366_13": "Uttarīyate atikkamyate yenāti uttaraṁ.",
  "anya-e0810n1:367_0": "115.",
  "anya-e0810n1:367_1": "Tikaṁ pucchāyaṁ.",
  "anya-e0810n1:367_2": "Pucchitabboti pañho, ñātumicchito hi attho pañho nāma.",
  "anya-e0810n1:367_3": "Puccha pucchane, cassa ño,chassa ho, ussa a, pañha pucchanetipi dhātu.",
  "anya-e0810n1:367_4": "Yuja yoge, anuyuñjitabbo pucchitabboti anuyogo.",
  "anya-e0810n1:367_5": "Pucchanaṁ, pucchitabbāti vā pucchā.",
  "anya-e0810n1:367_6": "Eteneva nayena dvīsupi bhāvasādhanampi kattabbameva.",
  "anya-e0810n1:368_0": "Catukkaṁ nidassane.",
  "anya-e0810n1:368_1": "Pakatena sadisaṁ nidasseti etenāti nidassanaṁ, pakatassopapādanaṁ vākyaṁ.",
  "anya-e0810n1:368_2": "Upogghaññate upohaññate (?) paṭipādīyate anenāti upogghāto.",
  "anya-e0810n1:368_3": "Upa upubbo hanadhātu paṭipādanattho.",
  "anya-e0810n1:368_4": "Dassīyate anenāti diṭṭhanto, anto, diṭṭho vā pakatassa anto parisamatti yenāti diṭṭhanto.",
  "anya-e0810n1:368_5": "Sabbatrāpi vā kammasādhanampi kattabbaṁ.",
  "anya-e0810n1:368_6": "Udāharīyati pakatassopapādanāyāti udāharaṇaṁ.",
  "anya-e0810n1:369_0": "116.",
  "anya-e0810n1:369_1": "Catukkaṁ saṅkhepe.",
  "anya-e0810n1:369_2": "Samāti tulyatthā.",
  "anya-e0810n1:369_3": "Saṅkhipīyate ekadesato kathīyatīti saṅkhepo, khipa peraṇe.",
  "anya-e0810n1:369_4": "Saṁharīyate saṅkhepena paccākhyāyate etenāti saṁhāro.",
  "anya-e0810n1:369_5": "Samasyate saṅkhipīyateti samāso, asu khepane.",
  "anya-e0810n1:369_6": "Saṅkhepena gayhate anenāti saṅgaho.",
  "anya-e0810n1:370_0": "“Tvaṁ sataṁ suvaṇṇaṁ dhārayasi”ityādikaṁ tucchabhāsanaṁ abhūtabhāsanaṁ abbhakkhānaṁ nāma.",
  "anya-e0810n1:370_1": "Asaccena akkhānaṁ bhāsanaṁ abbhakkhānaṁ.",
  "anya-e0810n1:371_0": "117.",
  "anya-e0810n1:371_1": "Dvayaṁ vivādāya vibhāgavisaye iṇavādādivisaye (cintāmaṇiṭīkā 6.9).",
  "anya-e0810n1:371_2": "Viruddhaṁ katvā avaharati vadati yanti vohāro.",
  "anya-e0810n1:371_3": "Viruddhaṁ katvā vadati yanti vivādo.",
  "anya-e0810n1:371_4": "Sabbatra bhāvasādhanaṁ vā yujjati.",
  "anya-e0810n1:371_5": "“Musāvādaṁ vadanto ghorāni tvaṁ narakāni yassasī”tyādisarūpaṁ sapanaṁ.",
  "anya-e0810n1:371_6": "Sapa akkose, tho, sapatho.",
  "anya-e0810n1:372_0": "Tikaṁ khyāte.",
  "anya-e0810n1:372_1": "Yajati etenāthi yaso, jassa so, sabbattha yātīti vā yaso, so, yasati payasatīti vā yaso.",
  "anya-e0810n1:372_2": "Silokati pattharatīti siloko, siloka saṅghāte.",
  "anya-e0810n1:372_3": "Kitta saddane, kittīyate kathīyateti kitti, i.",
  "anya-e0810n1:372_4": "Samaññā ca khyāte, saṁ āpubbo jānāti khyāte.",
  "anya-e0810n1:372_5": "Tathā hi “ñāto, abhiññāto, saṅkhyāto, vissuto, samaññāto”ti ratanakose vuttaṁ.",
  "anya-e0810n1:372_6": "Uccadhaninā saddanaṁ ghosanā nāma, ghusa sadde, ghusanaṁ saddanaṁ ghosanā.",
  "anya-e0810n1:373_0": "118-119.",
  "anya-e0810n1:373_1": "Dvayaṁ paṭisadde.",
  "anya-e0810n1:373_2": "Ghusanaṁ ghoso, taṁ paṭigato, dutiyāsamāso.",
  "anya-e0810n1:373_3": "Evaṁ ravaṁ paṭigato paṭiravo.",
  "anya-e0810n1:373_4": "Atha vā ghosassa patirūpo paṭighoso.",
  "anya-e0810n1:373_5": "Ravassa patirūpo paṭiravo.",
  "anya-e0810n1:373_6": "Paṭisuti, paṭiddhanītipi paṭisaddassa nāmāni, vacīmukhaṁ vacanopakkamo upaññāso nāma, upanipubbo āsa upavesane, upa paṭhamaṁ purimavacanassa samīpaṁ vā nyāso ṭhapanaṁ upaññāso, nyassa ño.",
  "anya-e0810n1:374_0": "Sattakaṁ thutiyaṁ.",
  "anya-e0810n1:374_1": "Kattha silāghāyaṁ, yu, kathanaṁ vāasarūpadvibhāvavasena katthanā.",
  "anya-e0810n1:374_2": "Silāgha katthane, silāghā.",
  "anya-e0810n1:374_3": "Sīlassa vā sabhāgaguṇassa āhananaṁ sīlāghā, sā eva rassaṁ katvā silāghā.",
  "anya-e0810n1:374_4": "Vaṇṇa pasaṁsāyaṁ, vaṇṇīyateti vaṇṇanā.",
  "anya-e0810n1:374_5": "Nu thutiyaṁ,ti, nuti.",
  "anya-e0810n1:374_6": "Thu abhitthave,ti, thuti.",
  "anya-e0810n1:374_7": "Thoma silāghāyaṁ, thomanaṁ.",
  "anya-e0810n1:374_8": "Papubbo saṁsa pasaṁsane, a.",
  "anya-e0810n1:375_0": "Sikhaṇḍīnaṁ mayūrānaṁ nādo nadaravo kekā nāma, kā sadde, keiti kāyatīti kekā, kammani a, atha vā kāyati, kāyanaṁ vā kā, ke mayūre pavattā kā kekā, aluttasamāso.",
  "anya-e0810n1:375_1": "Gajānaṁ nādo koñcanādo nāma, koñcasakuṇanādasadiso nādo koñcanādo.",
  "anya-e0810n1:375_2": "Hayānaṁ assānaṁ dhani saddo hesā nāma, hesa abrattasadde, hesanaṁ hesā, he iti pavattatīti vā hesā.",
  "anya-e0810n1:376_0": "120-121.",
  "anya-e0810n1:376_1": "Dvayaṁ pariyāye.",
  "anya-e0810n1:376_2": "Paribyattamatthaṁ ayanti gacchanti bujjhanti etenāti pariyāyo.",
  "anya-e0810n1:376_3": "Eko attho punappunaṁ vuccati yenāti vevacanaṁ.",
  "anya-e0810n1:376_4": "Dvayaṁ sākacchāyaṁ.",
  "anya-e0810n1:376_5": "Saha, sammā vā avirodhena kathā sākacchā, saṁkathā ca.",
  "anya-e0810n1:376_6": "To, thassa co, tassa cho.",
  "anya-e0810n1:377_0": "Sāddhapajjena garahassa nāmāni.",
  "anya-e0810n1:377_1": "Dosakkhānena vadanaṁ upavādo.",
  "anya-e0810n1:377_2": "Kusa avhāne bhedane ca, kvaci “apakkoso”ti pāṭho, ṇo.",
  "anya-e0810n1:377_3": "Vaṇṇo thuti, tassa avadanaṁ avaṇṇavādo.",
  "anya-e0810n1:377_4": "Hīḷanena vadanaṁ anuvādo.",
  "anya-e0810n1:377_5": "Janānaṁ vādo garahaṇaṁ janavādo.",
  "anya-e0810n1:377_6": "Garahaṇena vādo apavādo.",
  "anya-e0810n1:377_7": "Parivadanaṁ parivādo, rassassa dīghatā.",
  "anya-e0810n1:377_8": "Ete upavādādayo tulyatthā samānatthā.",
  "anya-e0810n1:377_9": "Visamavuttappabhedesu vattamidaṁ.",
  "anya-e0810n1:377_10": "Khipa peraṇe, khipanaṁ bahikaraṇaṁ khepo.",
  "anya-e0810n1:377_11": "Nidi kucchāyaṁ, a, nindā.",
  "anya-e0810n1:377_12": "Yathā upavādādayo garahatthā, kucchādayopi tathāti tathāttho.",
  "anya-e0810n1:377_13": "Kuccha avakkhepane, curādi, kusa akkosetimassa vā pabbajjādittā “kucchā”ti rūpaṁ nipphajjati.",
  "anya-e0810n1:377_14": "Gupa, gopa kucchanesu, “tijagupakitamānehi khachasā vā”ti cho.",
  "anya-e0810n1:377_15": "Garaha kucchane.",
  "anya-e0810n1:377_16": "Tattha keci “upavādādayo abbhakkhānatthā, khepādayo nindatthā”ti vadanti, taṁ amarakosena virujjhanato abbhakkhānatthassa ca vuttattā na gahetabbaṁ.",
  "anya-e0810n1:377_17": "Ete upavādādayo satta abbhakkhānepi vattanti.",
  "anya-e0810n1:378_0": "Vivādakāmassa dubbādo upārambho, so ca īdise sabbalokacūḷāmaṇibhūte sakyakule sambhūtassa bhagavato kimidaṁ kammamucitanti guṇāvikaraṇapubbakopyatthi, bandhakīsutassa tavedamucitamevāti nindāpubbakopi upārambho.",
  "anya-e0810n1:378_1": "Tatra yo nindāpubbo sanindo upārambho, so paribhāsanamuccate.",
  "anya-e0810n1:378_2": "Upagantvā paresaṁ cittassa ārambhanaṁ vikopanaṁ upārambho.",
  "anya-e0810n1:378_3": "Dosakkhānena bhāsanaṁ paribhāsanaṁ.",
  "anya-e0810n1:379_0": "122.Anariyānaṁ lāmakānaṁ vohārato, ariyānaṁ uttamajanānaṁ vā avohārato anariyavohāroti saṅkhātānaṁ adiṭṭhe diṭṭhavādādīnaṁ aṭṭhannaṁ vohārānaṁ vasena yā vācā lāmakajanehi pavattitā vuttā, vītikkamadīpanī ajjhācāravītikkamasādhanī sā vācā ariyajanehi vattabbamariyādātikkamattā abhivākyaṁ nāma siyā.",
  "anya-e0810n1:380_0": "123.Muhuṁbhāsā bahuso abhidhānaṁ anulāpo nāma, anu punappunaṁ lāpo anulāpo.",
  "anya-e0810n1:380_1": "Anatthikā girā nippayojanaṁ ummattādivacanaṁ palāpo, payojanarahito lāpo palāpo, pasaddo viyogatthajotako.",
  "anya-e0810n1:381_0": "Gamanāgamanādisamaye ādimhi bhāsanaṁ piyavacanaṁ ālāpo, ādimhi lāpo ālāpo, āpucchāsaddopyatra.",
  "anya-e0810n1:381_1": "Dosena patiṭṭhito pariddavo paridevanaṁ anusocanaṁ atikkamalāpo vilāpo nāma, vividhena, vividhaṁ vā lāpo vilāpo.",
  "anya-e0810n1:381_2": "Paridevanaṁ paridevo, so eva pariddavo, deva paridevane.",
  "anya-e0810n1:382_0": "124.",
  "anya-e0810n1:382_1": "Viruddhaṁ vacanaṁ virodhotti.",
  "anya-e0810n1:382_2": "Viruddhaṁ palāpo vippalāpo.",
  "anya-e0810n1:382_3": "Sandissateti sandeso, sandissamāno attho, tassotti.",
  "anya-e0810n1:382_4": "Yāya sandiṭṭho attho abhidhīyate, sā sandesotti vācikamuccate.",
  "anya-e0810n1:382_5": "Vaca sandese, sakatthe ṇiko, sandiṭṭhatthā vācā eva vācikamiccattho.",
  "anya-e0810n1:383_0": "Mithu aññamaññaṁ virodharahitaṁ vacanaṁ “sambhāsanaṁ, sallāpo”ti ca vuccati.",
  "anya-e0810n1:383_1": "Yathā eko brūte “ajja sobhanaṁ nakkhatta”nti, itaropyāha “tathevā”ti.",
  "anya-e0810n1:384_0": "125.Niṭṭhuraṁ vākyaṁ kakkasavacanaṁ pharusaṁ nāma, pare jane ussāpeti dāhetīti parusaṁ, tadeva passa phakāraṁ katvā pharusaṁ.",
  "anya-e0810n1:384_1": "Asavanīyattā na icchitabbanti niṭṭhuraṁ, uro, yathā “nāgo”ti.",
  "anya-e0810n1:384_2": "Dvayaṁ kaṇṇasukhavacane.",
  "anya-e0810n1:384_3": "Manaṁ ā bhusaṁ ñāpeti tosetīti manuññaṁ, ñā parimāṇatosananisānesu, assukāro.",
  "anya-e0810n1:384_4": "Hadayaṁ manaṁ gacchati pavisatīti hadayaṅgamaṁ.",
  "anya-e0810n1:385_0": "Saṁkulādidvayaṁ pubbāparavirodhini pubbāparaviruddhe vākye, yathā –",
  "anya-e0810n1:386_0": "Yāvajīvamahaṁ monī, brahmacārī ca me pitā;",
  "anya-e0810n1:387_0": "Mātā ca mama vañjhāsi, aputto ca pitāmaho.",
  "anya-e0810n1:388_0": "Saṁkulanti jaḷībhavantyanenāti saṁkulaṁ. Kilissante etthāti kiliṭṭhaṁ.",
  "anya-e0810n1:389_0": "126.",
  "anya-e0810n1:389_1": "Samudāyattharahitaṁ dasadāḷimādivākyaṁ dasa dāṭhimāni ṭhaḷapūpā kuṇḍa’ majājinaṁ palālapiṇḍā (nyāyabhāssa 5.2.10 moggallānapañcikāṭīkā 1.1) asambaddhattā abaddhamiti kittitaṁ kathitaṁ, na bajjhate hadayamatrāti abaddhaṁ, to.",
  "anya-e0810n1:390_0": "Natthi tathaṁ saccamatrāti vitathaṁ. Pharusādayo vitathasaddaṁ yāva tiliṅgikā.",
  "anya-e0810n1:391_0": "127.",
  "anya-e0810n1:391_1": "Pajjaddhaṁ saccavacane.",
  "anya-e0810n1:391_2": "Sammāsaddoyaṁ abyayaṁ, sabbaliṅgavibhattivacanesu ca samāno.",
  "anya-e0810n1:391_3": "Na vitathaṁ avitathaṁ.",
  "anya-e0810n1:391_4": "Santesu sādhūsu bhavaṁ saccaṁ.",
  "anya-e0810n1:391_5": "Sata sātacche vā, vajādinā yo, saccaṁ.",
  "anya-e0810n1:391_6": "Tathasaddo bhūtapariyāyo, “tathena maggena yathātthabhājinā”ti tathāgatā jināti (ka.) payogo.",
  "anya-e0810n1:391_7": "Tathe sādhu tacchaṁ, sādhvatthe yo.",
  "anya-e0810n1:391_8": "Yathātathasaddāpi ca saccatthā aliṅgā.",
  "anya-e0810n1:391_9": "Tabbantā saccavacanavantavācakā sammā saccaṁ yathātathaṁsaddavajjitā sesā avitathādayo tīsu liṅgesu vattanti.",
  "anya-e0810n1:391_10": "Saccaṁsaddo tu aliṅgo.",
  "anya-e0810n1:391_11": "Amarakose pana sammā saccasaddānampi tabbati tiliṅgattaṁ vuttaṁ, yathā –",
  "anya-e0810n1:391_12": "saccaṁ tacchaṁ ritaṁ sammā, amūni tīsu tabbati amara 6.22. Yathā –",
  "anya-e0810n1:391_13": "sacco brāhmaṇo, saccā nārī, saccaṁ vippakulaṁ.",
  "anya-e0810n1:391_14": "Idha pana sabbaliṅgavacanavibhattīsu rūpabhedābhāvā sammāsaddassa abyayattaṁ, tiliṅgesvapi rūpabhedābhāvā saccaṁsaddassa aliṅgattañca vuttaṁ. Yathā –",
  "anya-e0810n1:391_15": "sammā vācā, sammā vohāro, sammā vacanaṁ.",
  "anya-e0810n1:391_16": "Saccaṁ brāhmaṇo, saccaṁ nārī, saccaṁ vippakulaṁ.",
  "anya-e0810n1:391_17": "Micchāmusāsaddā pana sabbatrāpi abyayameva bhavanti. Yathā –",
  "anya-e0810n1:391_18": "micchā vācā, micchā vohāro, micchā vacanaṁ.",
  "anya-e0810n1:391_19": "Musā vācā, musā vohāro, musā vacanaṁ.",
  "anya-e0810n1:392_0": "128.",
  "anya-e0810n1:392_1": "Soḷasa saddamattapariyāye dassetuṁ upajātiṁ “ravo”iccādimāha.",
  "anya-e0810n1:392_2": "Ruyate saddāyateti ravo, ru sadde.",
  "anya-e0810n1:392_3": "Nadanaṁ nādo, nirattho nādo ninādo, nada abyattasadde.",
  "anya-e0810n1:392_4": "Evaṁ ninado, rassattameva viseso.",
  "anya-e0810n1:392_5": "Sappati uccārīyatīti saddo.",
  "anya-e0810n1:392_6": "Ghusa sadde, pātubhāvo ghoso nigghoso.",
  "anya-e0810n1:392_7": "Nadanaṁ nādo.",
  "anya-e0810n1:392_8": "Dhana sadde, dhanīyatīti dhani.",
  "anya-e0810n1:392_9": "Nigghoso ca nādo ca dhani ca nigghosanādadhanayo.",
  "anya-e0810n1:392_10": "Ravo eva rāvo.",
  "anya-e0810n1:392_11": "Ārāvoti upasaggena padaṁ vaḍḍhitaṁ.",
  "anya-e0810n1:392_12": "Tathā saṁrāvavirāvaāravā.",
  "anya-e0810n1:392_13": "Ghusanaṁ ghoso.",
  "anya-e0810n1:392_14": "Ārāvo ca saṁrāvo ca virāvo ca ghoso ca āravo cāti dvando.",
  "anya-e0810n1:392_15": "Su savane, suyyateti suti.",
  "anya-e0810n1:392_16": "Sarati suyyamānataṁ gacchatīti saro.",
  "anya-e0810n1:392_17": "Nissanati etenāti nissano, sana sambhattiyaṁ nipubbo.",
  "anya-e0810n1:392_18": "Saro ca nissano cāti dvando.",
  "anya-e0810n1:393_0": "129.",
  "anya-e0810n1:393_1": "Visajjīyate na laggīyate semhādīhīti visaṭṭho.",
  "anya-e0810n1:393_2": "Manitabbanti mañju, ju, mana ñāṇe, suṇantānaṁ vā manaṁ rañjetīti mañju, u, na ralopo.",
  "anya-e0810n1:393_3": "Sukheneva vijānitabbattā viññeyyo.",
  "anya-e0810n1:393_4": "Hitasukhanipphādanato sotabboti savanīyo.",
  "anya-e0810n1:393_5": "Bahiddhāparisā aṅgulimattampi na visarati na gacchatīti avisārī, tassīlatthe ṇī, vividhena vā na saratīti avisārī, chinnassarānaṁ viya dvedhā na hotītyattho.",
  "anya-e0810n1:393_6": "Vindyate labbhateti bindu, vassa bo, niggahītāgamo, u ca, vaṭṭattā vā bindu, imasmiṁ pakkhe pabbajjādinā rūpasiddhi.",
  "anya-e0810n1:393_7": "Pañcannaṁ ṭhānagatīnaṁ dūraṭṭhānato jātattā gambhīro.",
  "anya-e0810n1:393_8": "Punappunaṁ nādo ninnādo, kriyābhikkhaññattā dvittaṁ, assa i, niggahītāgamo, so ettha atthīti ninnādī.",
  "anya-e0810n1:393_9": "Iccevaṁ bhagavato aṭṭhaṅgiko saro hoti.",
  "anya-e0810n1:394_0": "130.",
  "anya-e0810n1:394_1": "Khaggādīnaṁ tiracchānagatānaṁ rutaṁ vassitantyuccate.",
  "anya-e0810n1:394_2": "Ru sadde, rutaṁ.",
  "anya-e0810n1:394_3": "Vassa sadde, vassanaṁ ravanaṁ vassitaṁ.",
  "anya-e0810n1:395_0": "Kolāhalādidvayaṁ bahūhi sambhūya kate abyattasadde.",
  "anya-e0810n1:395_1": "Kula saṅghāte saṅkhyāne (ka.), kolanaṁ kolo, ekībhāvo, taṁ āhalati vindatīti kolāhalo.",
  "anya-e0810n1:395_2": "Karoti hiṁsati madhuranti kalo, taṁ halatīti kalahalo.",
  "anya-e0810n1:395_3": "Hala vilekhane.",
  "anya-e0810n1:396_0": "Tikaṁ gāyane. Ge sadde, getabbaṁ gītaṁ gānaṁ gītikā ca. Sabbatra bhāvasādhanaṁ.",
  "anya-e0810n1:397_0": "131.",
  "anya-e0810n1:397_1": "Tantikaṇṭhoṭṭhitā amara 7.1 usabhādayo satta sarā.",
  "anya-e0810n1:397_2": "Chajjādayo tayo gāmā samūhātyattho.",
  "anya-e0810n1:397_3": "Vuttañca “gāmo nāma sarasamūhassa sandhāna”nti.",
  "anya-e0810n1:397_4": "Manussalokavādanavidhinā ekekassa sarassa vasena tayo tayo mucchanā katvā ekavīsati mucchanā, devalokavādanavidhinā pana samapaññāsa mucchanā vadanti.",
  "anya-e0810n1:397_5": "Tattha hi ekekassa sarassa vasena satta satta mucchanā, antasarassa ca ekāti samapaññāsa mucchanā āgatā, teneva sakkapañhasuttasaṁvaṇṇanāyaṁ “samapaññāsa mucchanā mucchitvā”ti dī. ni. aṭṭha.",
  "anya-e0810n1:397_6": "2.345 pañcasikhassa vīṇāvādanaṁ dassentena vuttaṁ.",
  "anya-e0810n1:397_7": "Muccha mohasamussayesu, yu, mucchanā.",
  "anya-e0810n1:397_8": "Yathā kamena vīṇā vādituṁ sakkā, evaṁ sajjanāhi mucchanaṭṭhānāni ekūnapaññāsātyattho.",
  "anya-e0810n1:397_9": "Ekekassa sarassa satta satta ṭhānāni.",
  "anya-e0810n1:397_10": "Yato sarassa mandatāravavatthānaṁ hoti, tena ekūnapaññāsa ṭhānāni.",
  "anya-e0810n1:397_11": "Iccetaṁ saramaṇḍalaṁ sarasamūho.",
  "anya-e0810n1:398_0": "132.",
  "anya-e0810n1:398_1": "Sarādīnaṁ nāmasarūpappabhedaṁ dassetumāha “usabho”ccādi.",
  "anya-e0810n1:398_2": "Isa gatiyaṁ.",
  "anya-e0810n1:398_3": "Isati cittaṁ pavisatīti usabho, abho, issu ca.",
  "anya-e0810n1:398_4": "“Usa dāhe”ti vā dhātvattho.",
  "anya-e0810n1:398_5": "Yasmā pana so saro usabho viya nadati, tasmā usabhoti vuccati.",
  "anya-e0810n1:398_6": "Dhīmantehi gīyateti dhevato, vaṇṇavikāro, vattaṁ.",
  "anya-e0810n1:399_0": "Nāsaṁ kaṇṭhamuro tāluṁ,",
  "anya-e0810n1:400_0": "Jivhaṁ dante ca nissito;",
  "anya-e0810n1:401_0": "Chadhā sañjāyate yasmā,",
  "anya-e0810n1:402_0": "Tasmā chajjo sa uccate cintāmaṇiṭīkā 7.1.",
  "anya-e0810n1:403_0": "Gandhaṁ lesaṁ aratīti gandharo, rassassa dīghatte gandhāro cetyaññe aññesamapīti (pāṇini 3.137) dīgho (cintāmaṇiṭīkā 7.1), gandhārā nāma janapadā, tehyayaṁ gīyateti gandhāro, ṇo.",
  "anya-e0810n1:403_1": "Majjhe layavisese bhavo majjhimo.",
  "anya-e0810n1:403_2": "Pañcannampi dhevatādīnaṁ pūraṇo pañcamo, (pañcannaṁ vā mahābhūtānaṁ pūraṇo pañcamo.) ( ) etthantare pāṭho adhiko viya dissati Nissesato sīdanti sarā yasminti yasmāti (ka.) –",
  "anya-e0810n1:403_3": "sadato adhikaraṇe ghau (cintāmaṇiṭīkā 7.1), ṇo.",
  "anya-e0810n1:403_4": "“Nisīdanti sarā yasmiṁ, nisādo tena hetunā”ti hi vuttaṁ.",
  "anya-e0810n1:403_5": "Ete satta sarāti gaditā kathitā.",
  "anya-e0810n1:404_0": "133-135.",
  "anya-e0810n1:404_1": "Usabhādayo ye nadanti, te dassetumāha “nadanti”ccādi.",
  "anya-e0810n1:404_2": "Usabhaṁ nāma saraṁ gāvo nadanti.",
  "anya-e0810n1:404_3": "Tathā dhevataṁ turaṅgā assā, chajjaṁ mayūrā sikhaṇḍino, gandhāraṁ ajā, majjhimaṁ koñcā sakuṇavisesā, pañcamaṁ parapuṭṭhādī kokilādayo, nisādaṁ vāraṇā hatthino nadanti.",
  "anya-e0810n1:404_4": "Vuttañca nāradamuninā –",
  "anya-e0810n1:405_0": "“Chajjaṁ nadati mayūro, gāvo nadanti usabhaṁ;",
  "anya-e0810n1:406_0": "Ajo roti ca ajāvikā tu (ka.) gandhāraṁ, koñcā nadanti majjhimaṁ.",
  "anya-e0810n1:407_0": "Pupphasādhārane kāle, kokilo roti pañcamaṁ;",
  "anya-e0810n1:408_0": "Asso tu dhevataṁ roti, nisādaṁ roti kuñjaro”ti.",
  "anya-e0810n1:409_0": "Mayūrādayopi sabbe ime sattā samadā santo (ka.) ete ca samadā pañcamaṁ gāyanti (cintāmaṇiṭīkā 7.1) pañcamaṁ nadanti.",
  "anya-e0810n1:410_0": "Chajjo gāmo, majjhimo gāmo, sādhāraṇo gāmoti tayo gāmā.",
  "anya-e0810n1:410_1": "Tatra vīṇādaṇḍaṁ vibhāgaṁ katvā adhobhāgassa “chajjagāmo”ti saññā, majjhabhāgassa “majjhimagāmo”ti, uparibhāgassa “sādhāraṇagāmo”ti saññā.",
  "anya-e0810n1:410_2": "Kiṁ pana gāmabhede kāraṇaṁ?",
  "anya-e0810n1:410_3": "Yasmā ekasseva sarassa gāmantare bhedo, taṁbhede gāmānampibhedo.",
  "anya-e0810n1:410_4": "Māghaṭīkāyaṁ pana sādhāraṇagāmaṭṭhāne gandhāragāmo kathito, ekekasmiñca gāme satta satta mucchanā.",
  "anya-e0810n1:410_5": "Idha pana usabhādīsu sattasu saresu paccekaṁ tisso tisso mucchanā kathitā.",
  "anya-e0810n1:410_6": "Kiṁkāraṇā?",
  "anya-e0810n1:410_7": "Idha manussalokavādanavidhinā, tattha ca devalokavādanavidhinā kathitattā tatheva ṭhānāni satta satteva labbhareti.",
  "anya-e0810n1:410_8": "Yathā usabhādīsu tesu yathāvuttesu saresu paccekaṁ ekekasmiṁ sare tisso tisso mucchanā siyuṁ, tatheva ṭhānānipi satta satteva labbharetyattho.",
  "anya-e0810n1:411_0": "136.",
  "anya-e0810n1:411_1": "Sarānaṁ gāmesu bhinnasutittaṁ dassetumāha “tisso”iccādi.",
  "anya-e0810n1:411_2": "Usabhassa sarassa tārakalamandavasena tisso sutiyo.",
  "anya-e0810n1:411_3": "Dhevatassa sarassa tāra mandavasena duve.",
  "anya-e0810n1:411_4": "Chajjassa tārakala manda kākalīvasena catasso.",
  "anya-e0810n1:411_5": "Gandhārassa ca tathā.",
  "anya-e0810n1:411_6": "Majjhimassa tārakala kākalīvasena tisso.",
  "anya-e0810n1:411_7": "Pañcamassa kala kākalīvasena duve.",
  "anya-e0810n1:411_8": "Nisādassa tārādivasena catasso sutiyo.",
  "anya-e0810n1:411_9": "Iccevaṁ sattasu saresu kamato sampiṇḍitā dvāvīsati sutiyo siyuṁ.",
  "anya-e0810n1:411_10": "Māghaṭīkāyaṁ pana aññathā sutibhedo vutto.",
  "anya-e0810n1:411_11": "Vuttañhi tattha –",
  "anya-e0810n1:412_0": "“Catussuti suviññeyyo, majjhimo majjimaṭṭhito;",
  "anya-e0810n1:413_0": "Dvissuti cāpi gandhāro, tissuti usabho tathā.",
  "anya-e0810n1:414_0": "Chajjo catussuti ñeyyo, nisādo dvissutī tathā;",
  "anya-e0810n1:415_0": "Catussuti dhevato tu, pañcamo tissutī mato”ti.",
  "anya-e0810n1:416_0": "Sabbametaṁ nāṭakasatthato gahetabbaṁ.",
  "anya-e0810n1:417_0": "137.“Uccatare”tyādinā sutibhede sarūpato dasseti.",
  "anya-e0810n1:417_1": "Uccatare rave atyuccadhanimhi tāro, tārayati bodhayatīti tāro.",
  "anya-e0810n1:417_2": "Abyatte abyattakkhare madhure sutisukhe kalo, kala made.",
  "anya-e0810n1:417_3": "Gambhīre dhanimhi mando.",
  "anya-e0810n1:417_4": "Madi thutimodamadamohasupanagatīsu.",
  "anya-e0810n1:417_5": "Mandayate bujjhatenenāti mando.",
  "anya-e0810n1:418_0": "Tārādayo tayo vāccaliṅgattā tīsu.",
  "anya-e0810n1:418_1": "Tāro dhani, tārā vāṇī, tāraṁ rutaṁ iccādi.",
  "anya-e0810n1:418_2": "Abyattamadhurasaddo kalo.",
  "anya-e0810n1:418_3": "Tatra kale sukhume kākalīsaddo, īpaccayanto, īsaṁ kalā vāṇī kākalī nāma, kāsaddoyamīsattho.",
  "anya-e0810n1:418_4": "Kriyādisamatāti gītavāditapādanyāsādikriyānaṁ, kālassa ca samattaṁ layo nāma, laya sāmyagatīsu, ādhāre apaccayo, sabbābhinayānampi sāmyaṁ layoti keci.",
  "anya-e0810n1:419_0": "138.",
  "anya-e0810n1:419_1": "Dvayaṁ vīṇāyaṁ.",
  "anya-e0810n1:419_2": "Vi janane, to, īṇattaṁ, vīṇa veṭhaneti vā dhātu, ā, vīṇā.",
  "anya-e0810n1:419_3": "Valla saṁvaraṇe, vallate dhanivisesaṁ, ṇvu, vallakī, nadādi.",
  "anya-e0810n1:419_4": "Vipañcītipi vīṇāya nāmaṁ.",
  "anya-e0810n1:419_5": "Vipañcayatīti vipañcīvipañcayati vitthārayatisaddaṁ (cintāmaṇiṭīkā 7.3), nadādi.",
  "anya-e0810n1:420_0": "Sā vīṇā sattatantī sattahi tantīhi visiṭṭhā parivādinī nāma, parito vadatīti parivādinī, inī.",
  "anya-e0810n1:420_1": "Vīṇādayo cattāropi vīṇāsāmaññavācakā icceke, tesaṁ mate sāsaddassa catunnampi itthiliṅgatthadīpakatā viññeyyā, tathāpi amarakosenaamara 7.3 virujjhanato tesaṁ mataṁ na gahetabbaṁ.",
  "anya-e0810n1:421_0": "Kaṭṭhādīhi doṇisaṇṭhānena kataṁ vajjabhaṇḍaṁ vīṇāya pokkharo nāma, poseti vaḍḍheti saddeti pokkharo, kharo, vuddhi, vaṇṇavikāro ca.",
  "anya-e0810n1:421_1": "Du gamane, ṇi, doṇi.",
  "anya-e0810n1:421_2": "Kakubho, pasevakotipi pokkharassa nāmāni.",
  "anya-e0810n1:421_3": "Kaṁ vātaṁ kubhati bandhatīti kakubho.",
  "anya-e0810n1:421_4": "Pasibbanti tamiti pasevako.",
  "anya-e0810n1:422_0": "Dvayaṁ pokkharaveṭhake cammani.",
  "anya-e0810n1:422_1": "Vīṇābhāvaṁ upagacchati yenāti upavīṇo.",
  "anya-e0810n1:422_2": "Veṭhati pokkharanti veṭhako, ṇvu.",
  "anya-e0810n1:423_0": "139. Ātatādipañcakaṁ pañcaṅgikatūriyassa nāmāni.",
  "anya-e0810n1:424_0": "140.Cammāvanaddhesu cammena bandhanīyesu bheriyādīsu majjhe talekekayutaṁ ekekena talena yuttaṁ kumbhathuṇadaddarikādikaṁ tūriyaṁ ātataṁ nāma, ātanotīti ātataṁ, tanu vitthāre.",
  "anya-e0810n1:424_1": "Mahatīādivīṇāvisesopi “mahatī”ti nāradassa vīṇā (saddakappaddume) ātatamevāti “cammāvanaddhesū”ti visesanaṁ kataṁ.",
  "anya-e0810n1:424_2": "Kumbhasaṇṭhānattā kumbho ca taṁ thunanagarasambhūtattā thunañceti kumbhathunaṁ.",
  "anya-e0810n1:424_3": "Tadeva kumbhathuṇaṁ, atha vā thu abhitthave, kammani ṇo.",
  "anya-e0810n1:424_4": "Kumbho ca so thuṇo ceti kumbhathuṇo, thuṇa pūraṇeti vā dhātvattho.",
  "anya-e0810n1:424_5": "Dara vidāraṇadāhesu, dvebhāvo, kāpubbassikāro ca, daddarasaddaṁ karotīti vā daddarikā.",
  "anya-e0810n1:425_0": "141.",
  "anya-e0810n1:425_1": "Ubhayatalaṁ murajādikaṁ tūriyaṁ vitataṁ nāma, visesena saddaṁ tanotīti vitataṁ, sabbavinaddhaṁ sabbapassesu, pubbapacchābhāgesu ca pariyonaddhaṁ paṇavādikaṁ, ādinā caturassaālambaragomukhīādayo ātatavitataṁ nāma, “cammapariyonaddhaṁ hutvā tantibaddhaṁ ātatavitata”nti hi vuttaṁ.",
  "anya-e0810n1:425_2": "Paṇa byavahārathutīsu, paṇīyatīti paṇavo, avo.",
  "anya-e0810n1:426_0": "142.",
  "anya-e0810n1:426_1": "Vaṁsasaṅkhādikaṁ susiraṁ nāma, randhaṁ susiraṁ, taṁyogā susiraṁ.",
  "anya-e0810n1:426_2": "Vana, sana sambhattiyaṁ, so, vaṁso.",
  "anya-e0810n1:426_3": "Sama upasamakhedesu, kho, saṅkho.",
  "anya-e0810n1:426_4": "Sammatāḷādikaṁ accantaṁ pīḷanato, analasaṁyogato vā dravībhūtaṁ puna ghanāyateti ghanākhyaṁ.",
  "anya-e0810n1:426_5": "Hana hiṁsāyaṁ, kammani ṇo, hassa gho.",
  "anya-e0810n1:426_6": "Ghanabhāvena samaṁ bhavatīti sammaṁ, daṇḍādīhi tāḷitabbato tāḷaṁ, taḷa tāḷane, sammañca taṁ tāḷañceti sammatāḷaṁ.",
  "anya-e0810n1:426_7": "Ādinā kaṁsatāḷasilātāḷādīnaṁ gahaṇaṁ.",
  "anya-e0810n1:426_8": "Tattha sammatāḷaṁ nāma kaṭṭhamayatāḷaṁ.",
  "anya-e0810n1:426_9": "Kaṁsatāḷaṁ nāma lohamayaṁ.",
  "anya-e0810n1:426_10": "Silāya ca ayopaṭṭena ca vādanatāḷaṁ silātāḷaṁ.",
  "anya-e0810n1:427_0": "Catukkaṁ ātatādīnaṁ nāmaṁ.",
  "anya-e0810n1:427_1": "Ā samantato tujjate tāḷīyateti ātojjaṁ.",
  "anya-e0810n1:427_2": "Vaṁsādikepi mukhavāyunā ātojjanamattheva.",
  "anya-e0810n1:427_3": "Vādayanti dhanayanti tanti vādittaṁ vāditañca, itto, to ca.",
  "anya-e0810n1:427_4": "Vādayanti tanti vajjaṁ, yo.",
  "anya-e0810n1:428_0": "143.",
  "anya-e0810n1:428_1": "Dvayaṁ bheriyaṁ.",
  "anya-e0810n1:428_2": "Bhāyanti sattujanā etenāti bheri, ri.",
  "anya-e0810n1:428_3": "Ubha pūraṇe, ubhanaṁ ubhi.",
  "anya-e0810n1:428_4": "“Dunda”iti saddena ubhi yatra sa dundubhi.",
  "anya-e0810n1:428_5": "Pumitthiyamete dve serī thī, dundubhi pumā (amara 7.6).",
  "anya-e0810n1:428_6": "Dvayaṁ mudiṅge.",
  "anya-e0810n1:428_7": "Mudaṁ modaṁ iṅgati gacchati yenāti mudiṅgo.",
  "anya-e0810n1:428_8": "Murā asurā jāto murajo.",
  "anya-e0810n1:429_0": "Assa murajassa bhedā visesā āliṅgaṅkyoddhakā bhavanti. Vuttañca –",
  "anya-e0810n1:430_0": "“Haritakyākati tvaṅkyo,",
  "anya-e0810n1:431_0": "Yavamajjho tatho’ddhako;",
  "anya-e0810n1:432_0": "Āliṅgyo ceva gopuccho,",
  "anya-e0810n1:433_0": "Ākatyā sampakittito”ti cintāmaṇiṭīkāyampi.",
  "anya-e0810n1:434_0": "Āliṅgyateti āliṅgo, ṇo.",
  "anya-e0810n1:434_1": "Ucchaṅke bhavo akyo.",
  "anya-e0810n1:434_2": "Uddhaṁ katvā ekena mukhena vādanato uddho santo kāyati saddāyatīti uddhako, uddhasaddoyaṁ tiliṅgiko.",
  "anya-e0810n1:434_3": "Uggacchatīti uddho, to, gamissa do, nerutto.",
  "anya-e0810n1:434_4": "Yo tu uparipariyāyo uddhaṁsaddo, so abyayameva.",
  "anya-e0810n1:435_0": "Tiṇavādīni cattāri paṇavassa nāmāni.",
  "anya-e0810n1:435_1": "Tanu vitthāre, avo, assa ittaṁ, ṇattañca, tiṇavo.",
  "anya-e0810n1:435_2": "Mā māne sadde ca, “ḍiṇḍi”iti māyate saddāyateti ḍiṇḍimo, ṇo.",
  "anya-e0810n1:436_0": "144.",
  "anya-e0810n1:436_1": "“Ālamba”iti saddāyateti ālambaro.",
  "anya-e0810n1:436_2": "“Ālambaro tūriyarave, gajendānañca gajjite”ti amara 23.167 hi amarakosa nānatthasaṅgahesu.",
  "anya-e0810n1:437_0": "Vīṇādīnaṁ vādanakaṭṭhakuṭilādikaṁ koṇo, kuṇyate saddāyatenenāti koṇo, ṇo.",
  "anya-e0810n1:437_1": "“Dadda”iti saddaṁ karotīti daddari, daddati vā saddavisesena pariṇamatīti daddari, ri.",
  "anya-e0810n1:437_2": "“Paṭa”iti saddaṁ jahātīti paṭaho, paṭaṁ hantīti vā paṭaho.",
  "anya-e0810n1:437_3": "Hana hiṁsāgatīsu, kvi.",
  "anya-e0810n1:437_4": "Apare maddalādayo bherippabhedā.",
  "anya-e0810n1:437_5": "“Madda”iti saddaṁ lātīti maddalā, lā ādāne, a.",
  "anya-e0810n1:437_6": "“Mandalā”tipi pāṭho, mandaṁ saddaṁ lātīti mandalā.",
  "anya-e0810n1:437_7": "Ādinā ḍamaruādayopi bherippabhedā viññeyyā.",
  "anya-e0810n1:438_0": "145.Janappiye janehi piyāyitabbe vimaddoṭṭhe vilepanakuṅkumādīnaṁ, nānāgandhadabbānañca vimaddanobbhūte parimalo bhave, parimajjati pavattayatyāsayanti, a, nerutto, mala, malla dhāraṇe vā.",
  "anya-e0810n1:438_1": "Parimalyate dhārīyateti, ṇo.",
  "anya-e0810n1:438_2": "Vimaddaggahaṇena vāpikūpādino vimaddagandhādino (ka.) nirāso, janaggahaṇena makkhikādino.",
  "anya-e0810n1:438_3": "So parimalo gandho dūragāmī atinihārī atidūrapātī āmodo vuccate, āmodante anena, ṇo.",
  "anya-e0810n1:438_4": "Ito paraṁ iṭṭhagandhādayo vissasaddapariyantā tīsu liṅgesu vattante.",
  "anya-e0810n1:439_0": "146.",
  "anya-e0810n1:439_1": "Catukkaṁ iṭṭhagandhe.",
  "anya-e0810n1:439_2": "Iṭṭho gandho iṭṭhagandho, atha vā iṭṭho gandho assa iṭṭhagandho.",
  "anya-e0810n1:439_3": "Suṭṭhu rabhanti tussantyanenāti surabhi, i.",
  "anya-e0810n1:439_4": "Sundaro gandho assa sugandho, sugandhi ca, antassikārādeso.",
  "anya-e0810n1:440_0": "Dvayaṁ duggandhe.",
  "anya-e0810n1:440_1": "Pūti gandho assa, pubbe viya ikārādeso, kammadhārayasamāsaṁ assatthyatthepi kattumicchanti, pakriyālāghavatthaṁ bahubbīhiyeva nyāyoti.",
  "anya-e0810n1:440_2": "Duṭṭhu gandho assāti duggandho, tena vuttaṁ kaccāyanena –",
  "anya-e0810n1:440_3": "“kammadhārayamantatthiyehi bahubbīhi laghutaro”ti.",
  "anya-e0810n1:440_4": "Aññe tu lāghava’manādaramānā icchanteva mantatthiyaṁ.",
  "anya-e0810n1:440_5": "Duvidho vā vāccadhammo lahu garu ca, tatra bahubbīhinā lahu, kammadhārayamantatthiyenagaru.",
  "anya-e0810n1:440_6": "Kiñca bahubbīhinā atisāyanādyattho na gamyateti avassaṁ tappaṭipādanāya kammadhārayapubbako mantatthiyeva daṭṭhabbo.",
  "anya-e0810n1:441_0": "Dvayaṁ citādhūmādigandhe.",
  "anya-e0810n1:441_1": "Visa vippayoge, so.",
  "anya-e0810n1:441_2": "Āmassa vasādivatthuno gandho taṁyogā, i, yaṁsaddo tassa napuṁsakattadīpako.",
  "anya-e0810n1:442_0": "147.Kuṅkumādayo cattāro catujjātigandho nāma.",
  "anya-e0810n1:442_1": "Kuka, vaka ādāne, umo, niggahītāgamo ca, kuṅkumaṁ, lohitacandanaṁ, yaṁ “kasmīraja”nti vuccati, kamissa vā kuṅkādeso, kuṅkumaṁ.",
  "anya-e0810n1:442_2": "Yu missane, yu, yavanaṁ, tassa pupphaṁ yavanapupphaṁ, devakusumaṁ, yavanadese jātaṁ pupphanti vā yavanapupphaṁ.",
  "anya-e0810n1:442_3": "Yaṁ “lavaṅga”ntipi vuccati, yaṁ pupphaṁ nuhīpupphasamānaṁ.",
  "anya-e0810n1:442_4": "Tagi gatyattho daṇḍako dhātu, aro, tagaraṁ, kuṭilaṁ.",
  "anya-e0810n1:442_5": "Taruto jāto turukkho, kho, uttañca, sallakīdavo hi “turukkho”ti vutto.",
  "anya-e0810n1:443_0": "148.",
  "anya-e0810n1:443_1": "Pajjena charasānaṁ nāmāni.",
  "anya-e0810n1:443_2": "Kaṁ pānīyaṁ sevateti kasāvo, avo, atha vā kaṁ savāpetīti kasāvosu savane.",
  "anya-e0810n1:443_3": "Tuvaropi kasāyopi kasāvapariyāyo.",
  "anya-e0810n1:443_4": "Tija nisāne, to, titto, kaṭu.",
  "anya-e0810n1:443_5": "Madhu mādhuriyaṁ, taṁyogā madhuro.",
  "anya-e0810n1:443_6": "Lunāti jaḷattanti lavaṇo, yu.",
  "anya-e0810n1:443_7": "Ambasadde, aro, ittaṁ, lattañca.",
  "anya-e0810n1:443_8": "Kaṭa gatiyaṁ, ṇvu, uttaṁ.",
  "anya-e0810n1:443_9": "Ime cha rasā nāma vuccanti.",
  "anya-e0810n1:443_10": "Tabbati dabbe kasāvādisaddā tīsu liṅgesu vattanti.",
  "anya-e0810n1:444_0": "149.",
  "anya-e0810n1:444_1": "Dvayaṁ phoṭṭhabbe.",
  "anya-e0810n1:444_2": "Phusitabbo phasso, phoṭṭhabbo ca, tabbo, sassa ṭo, tassa ṭho.",
  "anya-e0810n1:444_3": "Tikaṁ visayimhi.",
  "anya-e0810n1:444_4": "Visayo assa gayhaṭṭhenātthīti visayi.",
  "anya-e0810n1:444_5": "Ukhati gacchati visayeti akkhaṁ, ussattaṁ dvittañca, natthi khaṁ vedanā etthāti vā akkhaṁ, na hi sukhavedanādayo sampayogavasena pañcasu indriyesu uppajjanti, javanādīsu eva pana uppajjantīti tathā vuttaṁ, manindriye tūpacārā manindriyesupacārā (ka.) akkhaṁ.",
  "anya-e0810n1:444_6": "Indo attā, tassa liṅgaṁ indriyaṁ, iyo.",
  "anya-e0810n1:444_7": "Nā’nantarena payojakaṁ cakkhādayo byāpārayante, tasmā atthi attā cakkhādīnaṁ payojakoti cakkhādikaṁ liṅgamattano bhavatīti nikāyantarikā.",
  "anya-e0810n1:444_8": "Sayaṁ tikkhamandādibhāve cakkhuviññāṇādīnaṁ tikkhamandādibhāvasambhavato tesu indati paramissariyaṁ karotīti vā indriyaṁ.",
  "anya-e0810n1:445_0": "Chakkaṁ nayane.",
  "anya-e0810n1:445_1": "Neti attano nissitaṁ puggalanti nayanaṁ, yu.",
  "anya-e0810n1:445_2": "Asu byāpane, asati visayesu byāpī viya bhavatīti akkhi, sassa ko, atha vā akkha byāpanadassanesu, akkhati visayesu byāpībhavati, akkhati vā passati etenāti akkhi.",
  "anya-e0810n1:445_3": "Netīti nettaṁ.",
  "anya-e0810n1:445_4": "Locati passati etenāti locanaṁ.",
  "anya-e0810n1:445_5": "Accha dassanabyāpanesu, i, acchi.",
  "anya-e0810n1:445_6": "Cakkhati assādeti rūpanti cakkhu, u, cakkhati passatīti vā cakkhu.",
  "anya-e0810n1:446_0": "150.",
  "anya-e0810n1:446_1": "Pañcakaṁ sote.",
  "anya-e0810n1:446_2": "Suṇāti etenāti sotaṁ.",
  "anya-e0810n1:446_3": "Saddo gayhate anenāti saddaggaho.",
  "anya-e0810n1:446_4": "Kara karaṇe, ṇo, kaṇṇo, kaṇṇati suṇāti etenāti vā kaṇṇo, kaṇṇa savane.",
  "anya-e0810n1:446_5": "Suṇāti yenāti savanaṁ, suti ca, yu,ti ca.",
  "anya-e0810n1:447_0": "Catukkaṁ ghāne.",
  "anya-e0810n1:447_1": "Nasanti etāyāti natthu, thu, ā, nāsā.",
  "anya-e0810n1:447_2": "Ṇvu, aka ca ikāro ca nāsikā.",
  "anya-e0810n1:447_3": "Ghā gandhopādāne, ghāyati gandhopādānaṁ karotīti ghānaṁ, yu, ghāyantyanenāti vā ghānaṁ.",
  "anya-e0810n1:448_0": "Dvayaṁ jivhāyaṁ.",
  "anya-e0810n1:448_1": "Jīvati etāyāti jivhā, ho, jīva pāṇadhāraṇe.",
  "anya-e0810n1:448_2": "Jīvitanimittaṁ raso jīvitaṁ nāma, taṁ avhāyatīti vā jivhā, vaṇṇalopo.",
  "anya-e0810n1:448_3": "Rasanti etāyāti rasanā, rasa assādane, rasaṁ jānātīti vā rasanā, ñāssa nā, nī naye vā, a.",
  "anya-e0810n1:449_0": "151.",
  "anya-e0810n1:449_1": "Pajjaṁ sarīre.",
  "anya-e0810n1:449_2": "Sarati gacchati, saranti vā taṁ hiṁsantīti sarīraṁ, īro.",
  "anya-e0810n1:449_3": "Vapa bījasantāne.",
  "anya-e0810n1:449_4": "Vapati kusalākusalabījametthāti vapu, u.",
  "anya-e0810n1:449_5": "Gacchati, gaṇhāti vā kusalākusalametenāti gattaṁ, gamu gatiyaṁ, gaha upādāne vā.",
  "anya-e0810n1:449_6": "“Attā”ti abhidhānaṁ, buddhi ca bhavanti etasmāti attabhāvo.",
  "anya-e0810n1:449_7": "Vuṇoti saṁvarati etthāti bondi, vu saṁvaraṇe, di, niggahītāgamo.",
  "anya-e0810n1:449_8": "Vividhaṁ gaṇhāti etthāti viggaho.",
  "anya-e0810n1:449_9": "Diha upacaye, dihati vaḍḍhati ettha kusalākusalanti dehaṁ.",
  "anya-e0810n1:449_10": "Ayaṁ dehasaddo purise pulliṅgevattati.",
  "anya-e0810n1:449_11": "Kucchitānaṁ āyo uppattiṭṭhānanti kāyo.",
  "anya-e0810n1:449_12": "Tanu vitthāre, u, tanu, tanusaddoyaṁ itthiyaṁ.",
  "anya-e0810n1:449_13": "Etthāpi vāsaddo sambandhitabbo.",
  "anya-e0810n1:449_14": "“Aṅgenāṅgaṁ tanu ca tanunā gāḷhatattena tatta”nti uttaramegha 42 hi meghadūte vuttaṁ.",
  "anya-e0810n1:449_15": "Kaḷe retasi varaṁ kaḷevaraṁ, aluttasamāsoyaṁ.",
  "anya-e0810n1:450_0": "152-154.",
  "anya-e0810n1:450_1": "Chakkaṁ citte.",
  "anya-e0810n1:450_2": "Cintetīti cittaṁ.",
  "anya-e0810n1:450_3": "Ceto ca, nalopo.",
  "anya-e0810n1:450_4": "Manati jānātīti mano.",
  "anya-e0810n1:450_5": "Vijānātīti viññāṇaṁ, yu.",
  "anya-e0810n1:450_6": "Harati attano ādhāranti hadayaṁ, yo, rassa do ca.",
  "anya-e0810n1:450_7": "Mano eva mānasaṁ, sakatthe saṇa.",
  "anya-e0810n1:451_0": "Cuddasa buddhākhyassa guṇassa nāmāni.",
  "anya-e0810n1:451_1": "Jhāyatīti dhī, jhe cintāyaṁ, jhassa dho, nadādi, dhī, dhāretīti vā dhī, kvi, nadādi, dhī, saṅkhāresu dhīkāro jāyati etāyāti vā dhī, nadādi.",
  "anya-e0810n1:451_2": "Paññāyate etāyāti paññā, a.",
  "anya-e0810n1:451_3": "Bujjhate tāyāti buddhi,ti.",
  "anya-e0810n1:451_4": "Medha hiṁ sāsaṅgamesu, karaṇe a, mi hiṁsāyaṁ vā, dho, medhā.",
  "anya-e0810n1:451_5": "Manati jānātīti mati, muti ca, uttaṁ, munātīti vā muti, muna ñāṇe,ti, muti.",
  "anya-e0810n1:451_6": "Bhū sattāyaṁ, ri, nadādi, bhūrī, bhūsaṅkhāte atthe ramatīti vā bhūrī, kvi, nadādi.",
  "anya-e0810n1:451_7": "Manati jānātīti mantā, anta, ā.",
  "anya-e0810n1:451_8": "Vidati jānātīti vijjā, pabbajjādinā siddhaṁ.",
  "anya-e0810n1:451_9": "Yu missane.",
  "anya-e0810n1:451_10": "Yamati missībhavati ñeyyesūti yoni.",
  "anya-e0810n1:451_11": "Paṭimukhaṁ bhanti upaṭṭhahanti ñeyyā etenāti paṭibhānaṁ, yu.",
  "anya-e0810n1:451_12": "Na muyhati etenāti amoho.",
  "anya-e0810n1:451_13": "Vīmaṁsā vicayo samupekkhā upaladdhi paṭipatti utticetanādīnipi buddhināmāni.",
  "anya-e0810n1:452_0": "Vipassanādayo nepakkantā pariyāyā paññābhedā paññāvisesā.",
  "anya-e0810n1:452_1": "Tattha vividhaṁ aniccādikaṁ saṅkhāresu passatīti vipassanā, yu.",
  "anya-e0810n1:452_2": "Sammādassanalakkhaṇā sammādiṭṭhi, sā duvidhā lokiyalokuttaravasena.",
  "anya-e0810n1:452_3": "Tattha purimā chabbisuddhippavattikāle, itarā ñāṇadassanavisuddhikāle labbhati.",
  "anya-e0810n1:452_4": "Ādipariyāyena pabhutinā anaññātaññassāmītindriyādayo gahitā.",
  "anya-e0810n1:452_5": "Tattha tattha kāriyesu vicāraṇā.",
  "anya-e0810n1:452_6": "Māna vīmaṁsāyaṁ, so, cittābhogādi.",
  "anya-e0810n1:452_7": "Vicārayate etāyāti vicāraṇā, cara sañcaye, curādigaṇo, yu.",
  "anya-e0810n1:452_8": "Sampajānātīti sampajāno, puggalo, dhammasamūho vā, ñāssa jā, tassa bhāvo sampajaññaṁ, nyassa ño, dvittaṁ, taṁ sātthakasampajaññādivasena catubbidhaṁ.",
  "anya-e0810n1:452_9": "Nissesato pāceti kusaladhammeti nipako, ñāṇī puggalo, tassa bhāvo nepakkaṁ.",
  "anya-e0810n1:452_10": "Dvayaṁ vedanāyaṁ.",
  "anya-e0810n1:452_11": "Vedayatīti vedayitaṁ, vida anubhavane, curādittā ṇayo, to, ikārāgamo ca.",
  "anya-e0810n1:452_12": "Vedayatīti vedanā, yu.",
  "anya-e0810n1:453_0": "155.",
  "anya-e0810n1:453_1": "Pañcakaṁ vitakke.",
  "anya-e0810n1:453_2": "Takka vitakke.",
  "anya-e0810n1:453_3": "Takketi sampayuttadhamme ārammaṇaṁ abhiniropetīti takko.",
  "anya-e0810n1:453_4": "Vitakkoti upasaggamattameva viseso.",
  "anya-e0810n1:453_5": "Saṅkappanti pabhavantyanenāti saṅkappo, ṇo, kappa vitakke, kappa sāmatthiye vā, bhūvādi, saṅkappayanti pabhavantyanenāti vā saṅkappo, kappa vitakke, curādi.",
  "anya-e0810n1:453_6": "Apa pāpuṇane, appeti sampayuttadhamme pāpeti ārammaṇanti appanā, yu, ā.",
  "anya-e0810n1:453_7": "Ūha vitakke.",
  "anya-e0810n1:453_8": "Ūhantyanenāti ūho.",
  "anya-e0810n1:453_9": "Takkaūhasaddā cettha ajjhāhāravācakāpi bhavanti, ajjhāhāraṁ nāma ūnapūraṇatthamadhikappabhedāharaṇaṁ madhikopādānaṁ (cintāmaṇiṭīkā).",
  "anya-e0810n1:453_10": "“Ajjhāhāro takka ūhā”ti amara 5.3 hi amarakose vuttaṁ.",
  "anya-e0810n1:453_11": "Dvayaṁ jīvitindriye.",
  "anya-e0810n1:453_12": "Ayaiti gamanattho daṇḍako dhātu.",
  "anya-e0810n1:453_13": "Ayati addhānaṁ gacchati yenāti āyu, ṇu, eti etenāti vā āyu, i gatimhi, ṇu, isse, e aya.",
  "anya-e0810n1:453_14": "Jīvanti anenāti jīvitaṁ, jīva pāṇadhāraṇe.",
  "anya-e0810n1:454_0": "Catukkaṁ samādhimhi.",
  "anya-e0810n1:454_1": "Nānālambaṇavisāraṇābhāvato ekaṁ aggaṁ ārammaṇametassāti ekaggaṁ, cittaṁ, “aggasaddo cettha ālambaṇavācako”ti hi saddhammaṭīkāyaṁ vuttaṁ, tassa bhāvo ekaggatā, ekaṁ vā ārammaṇaṁ ajati gacchatīti ekaggaṁ, tassa bhāvo ekaggatā.",
  "anya-e0810n1:454_2": "Kāmacchandaṁ sametīti samatho, tho, samu upasame, “samādhi kāmacchandassa paṭipakkho”ti pārā. aṭṭha. 1.11; dha. sa. aṭṭha.",
  "anya-e0810n1:454_3": "160 hi vuttaṁ.",
  "anya-e0810n1:454_4": "Vikkhipanaṁ nānārammaṇaperaṇaṁ vikkhepo, so natthi etthāti avikkhepo.",
  "anya-e0810n1:454_5": "Ekārammaṇe suṭṭhu ādhānaṁ samādhi, saññāyami, nānālambaṇavikkhepavasappavattaṁ adhisaṅkhātaṁ cittabyadhaṁ sametīti vā samādhi, nerutto.",
  "anya-e0810n1:455_0": "156.",
  "anya-e0810n1:455_1": "Pajjena vīriyassa nāmāni.",
  "anya-e0810n1:455_2": "U dukkhalābhaṁ, uddhaṁ vā sahati khamatīti ussāho, ṇo.",
  "anya-e0810n1:455_3": "Ā bhuso kāyaṁ, cittañca tāpetīti ātappoātāpo (?) abhidhānappadīpikāṭīkā 1135 gāthāyaṁ passitabbaṁ, tapa santāpe.",
  "anya-e0810n1:455_4": "Līnaṁ cittaṁ paggaṇhāti ukkhipatīti paggaho.",
  "anya-e0810n1:455_5": "Attano nissayaṁ paramatthaṁ gaṇhāpetīti vā paggaho.",
  "anya-e0810n1:455_6": "“Pasaddo paramatthepī”ti hi ekakkharakose vuttaṁ.",
  "anya-e0810n1:455_7": "Vāyamanti yenāti vāyāmo, vāyama ussāhane, atha vā vaya gamanattho daṇḍako dhātu, vayati sabbakālanti vāyāmo, amo, vāyo viya sadā amati gacchatīti vā vāyāmo.",
  "anya-e0810n1:455_8": "Paraṁ paraṁ ṭhānaṁ akkamatīti parakkamo, paraṁ paccanīkabhūtaṁ kosajjaṁ akkamatīti vā parakkamo.",
  "anya-e0810n1:455_9": "Padahati yenāti padhānaṁ, yu.",
  "anya-e0810n1:455_10": "Dahassa dho, daha bhasmīkaraṇe papubbadhādhātunā sādhetabbaṁ maññe.",
  "anya-e0810n1:455_11": "Vīre sādhu, vīrānaṁ vā kammaṁ, vidhinā vā īrayitabbaṁ pavattetabbanti vīriyaṁ, īra gatiyaṁ, īhati eti vā yāya subhāsubhaphalanti īhā, īha ceṭṭhāyaṁ, i vā gatimhi, pacchime hapaccayo, uddhaṁ yanti yenāti uyyāmo, amo.",
  "anya-e0810n1:455_12": "Tiṭṭhati ettha subhāsubhaphalanti dhiti,ti, ṭhā gatinivattiyaṁ.",
  "anya-e0810n1:456_0": "157.",
  "anya-e0810n1:456_1": "Pajjena vuttapariyāyassa vīriyassa cattāri aṅgāni dasseti.",
  "anya-e0810n1:456_2": "Tacādīnaṁ tiṇṇaṁ avasissanaṁ avasesatā maṁsalohitehi avadhibhūtehi, maṁsalohitānaṁ pana sussanaṁ sukkhatā.",
  "anya-e0810n1:456_3": "Etāni cattāri adhiṭṭhānavasappavattāni vīriyassa aṅgāni kāraṇāni honti.",
  "anya-e0810n1:456_4": "Aṅga gamanattho daṇḍako dhātu.",
  "anya-e0810n1:456_5": "Aṅgati siddhiṁ gacchati vīriyaphalametehīti aṅgāni.",
  "anya-e0810n1:456_6": "Taca pālane, ṇo, taco.",
  "anya-e0810n1:456_7": "Naha bandhane āru.",
  "anya-e0810n1:456_8": "Nhārūtipi pāṭho.",
  "anya-e0810n1:456_9": "Tattha nantassa lopo.",
  "anya-e0810n1:456_10": "Sisa asabbappayoge, yu, dvittaṁ.",
  "anya-e0810n1:456_11": "Asati khepeti addhānanti aṭṭhi,ti, napuṁsake, nerutto, ā bhuso tiṭṭhati etenāti vā aṭṭhi, i.",
  "anya-e0810n1:456_12": "Mana ñāṇe, so, nassa niggahītaṁ, maṁsaṁ.",
  "anya-e0810n1:456_13": "Ruha janane, ito, lattaṁ, lohitaṁ.",
  "anya-e0810n1:457_0": "158.",
  "anya-e0810n1:457_1": "Asājhasādhanepi yassā vasena uyyāmo, sā adhimattehā adhikasattiyuttā īhā ussoḷhī nāma, u pabalaṁ dukkarakammaṁ sahati yāyāti ussoḷī, sahassa soḷho, nadādi, ussāhānaṁ ūhāti vā ussoḷī, yathā “padaṭṭhāna”nti, ākārasso, hassa ḷo, ūlopo, nadādi, vāyāmamattepi.",
  "anya-e0810n1:457_2": "Dvayaṁ satiyaṁ.",
  "anya-e0810n1:457_3": "Sarati, saranti vā tāya, saraṇamattameva vā esāti sati,ti, pamādaṁ vā sarati hiṁsatīti sati.",
  "anya-e0810n1:457_4": "Anu punappunaṁ sati anussati, upasaggamattameva vā viseso, dvepi itthiyaṁ.",
  "anya-e0810n1:458_0": "Dvayaṁ lajjāyaṁ.",
  "anya-e0810n1:458_1": "Laji pīḷe, kātantadhātu.",
  "anya-e0810n1:458_2": "Lajja lajjane, moggallānadhātu, lajjati pāpāti lajjā, a.",
  "anya-e0810n1:458_3": "Hirī lajjiyaṁ, i.",
  "anya-e0810n1:458_4": "Hiriyati pāpāti hirī.",
  "anya-e0810n1:458_5": "Samānā tulyatthā dve.",
  "anya-e0810n1:458_6": "Dvayaṁ ottappe.",
  "anya-e0810n1:458_7": "Ottappati bhāyati pāpatoti ottappaṁ, tapa bhaye avapubbo.",
  "anya-e0810n1:458_8": "Pāpato bhāyati sīlenāti pāpabhīru, puggalo, cittaṁ vā, tassa bhāvo tathā.",
  "anya-e0810n1:459_0": "159.",
  "anya-e0810n1:459_1": "Pajjaddhena upekkhāya vedanāya nāmāni.",
  "anya-e0810n1:459_2": "Majjhatte majjhattasabhāve pavattā majjhattikā.",
  "anya-e0810n1:459_3": "Dvinnaṁ vedanānaṁ samīpe pavattā ikkhā anubhavananti upekkhā, ikkha dassane.",
  "anya-e0810n1:459_4": "Adukkhā ca sā asukhā ceti adukkhamasukhā, makāro padasandhikaro.",
  "anya-e0810n1:460_0": "Dvayaṁ manasikāre.",
  "anya-e0810n1:460_1": "Bhavaṅgavasena pavattassa cittassa ābhujanato āvaṭṭāpanato cittābhogo.",
  "anya-e0810n1:460_2": "Pālanajjhohārattho cettha bhujadhātu āvaṭṭanattho āpubbattā, idaṁ pana vīthijavanapaṭipādake sandhāya vuttaṁ, cittassārammaṇe ābhujanaṁ pavattanaṁ vā cittābhogo, idaṁ pana ārammaṇapaṭipādakavasena vuttaṁ.",
  "anya-e0810n1:460_3": "Bhavaṅgamanato visadisaṁ manaṁ karotīti manakkāro, karaṇaṁ vā kāro, manasmiṁ kāro manakkāro.",
  "anya-e0810n1:460_4": "Ettha ca paṭhamavikappena dve paṭipādakā vuttā, pacchimena tu itaro.",
  "anya-e0810n1:461_0": "Dvayaṁ adhimokkhe.",
  "anya-e0810n1:461_1": "Muca mocane, adhimuccanaṁ “idamevā”ti sanniṭṭhānakaraṇaṁ adhimokkho.",
  "anya-e0810n1:461_2": "Nicchayanaṁ niṇṇayanaṁ nicchayo, caya gamanattho daṇḍako dhātu, cassa dvittaṁ, chattaṁ, ni bhusaṁ chedanaṁ vā nicchayo, chidi dvidhākaraṇe, issattaṁ, dassa yo, asarūpadvittaṁ.",
  "anya-e0810n1:462_0": "160.",
  "anya-e0810n1:462_1": "Pajjaddhaṁ dayāyaṁ.",
  "anya-e0810n1:462_2": "Daya dānagatihiṁsārakkhaṇesu.",
  "anya-e0810n1:462_3": "Dayati paradukkhaṁ, attasukhañca hiṁsatīti dayā, a.",
  "anya-e0810n1:462_4": "Kapi calane, anu punappunaṁ kampeti attādhārassa cittanti anukampā.",
  "anya-e0810n1:462_5": "Kaṁ sukhaṁ rundhatīti karuṇā, rudhi āvaraṇe, dhassa ṇo, atha vā karonti attānamadhīnametāyāti karuṇā, yu, ā, karuṇā, sā eva kāruññaṁ.",
  "anya-e0810n1:462_6": "Anuddayāti upasaggena padaṁ vaḍḍhitaṁ.",
  "anya-e0810n1:463_0": "Pajjaddhaṁ viratiyaṁ.",
  "anya-e0810n1:463_1": "Ramu uparame vipubbo, viramaṇaṁ veramaṇī, yu, nadādi, veraṁ maṇati vināsetīti vā veramaṇī.",
  "anya-e0810n1:463_2": "Viramaṇaṁ virati,ti.",
  "anya-e0810n1:463_3": "Dūrato viramaṇaṁ ārati.",
  "anya-e0810n1:464_0": "161.",
  "anya-e0810n1:464_1": "Catukkaṁ khantiyaṁ.",
  "anya-e0810n1:464_2": "Titikkhanaṁ khamanaṁ titikkhā, tija khantiyaṁ, kho, dvittaṁ, kattādi, ā.",
  "anya-e0810n1:464_3": "Khamanaṁ sahanaṁ khanti,ti.",
  "anya-e0810n1:464_4": "Khamate khamanaṁ, khamā ca, khamu sahane.",
  "anya-e0810n1:464_5": "Dvayaṁ mettiyaṁ.",
  "anya-e0810n1:464_6": "Mida snehe, mijjati sinehatīti mettā, ta, ā. Metti,ti.",
  "anya-e0810n1:464_7": "Atha vā mitte bhavā mettā, metti ca.",
  "anya-e0810n1:465_0": "Pajjaddhaṁ diṭṭhiyaṁ.",
  "anya-e0810n1:465_1": "Dassīyate dassanaṁ, disa pekkhane, yu.",
  "anya-e0810n1:465_2": "Dassanaṁ diṭṭhi.",
  "anya-e0810n1:465_3": "Labha lābhe,ti, laddhi, micchādiṭṭhiyameva.",
  "anya-e0810n1:465_4": "Sesā tu ubhayatra.",
  "anya-e0810n1:465_5": "Ṭhitapakkho siddhantoṭhito pakkho siddhanto, pubbapakkhaṁ nirasya siddhapakkhaṭṭhāpane iti bhāvo (cintāmaṇiṭīkā), siddho anto anenāti viggaho.",
  "anya-e0810n1:465_6": "Samantato ayanaṁ gati samayo.",
  "anya-e0810n1:466_0": "162.Dohaḷantaṁ taṇhāyaṁ.",
  "anya-e0810n1:466_1": "Tasa pipāsāyaṁ, yāya tasanti, sā taṇhā, ṇho.",
  "anya-e0810n1:466_2": "Iṇamhi tasiṇā.",
  "anya-e0810n1:466_3": "Eja kampane, ejā.",
  "anya-e0810n1:466_4": "Saṁsārato nissaritumappadānavasena jālasadisattā jālinī, upamāne inī.",
  "anya-e0810n1:466_5": "Visa pavesane, sabbatra visatā patthatāti visattikā, sakatthe ṇiko.",
  "anya-e0810n1:466_6": "Chanda icchāyaṁ, chandanaṁ chando, kattukamyatāpi.",
  "anya-e0810n1:466_7": "Tesu tesvārammaṇesu ākulībhūtattā jaṭā viyāti jaṭā.",
  "anya-e0810n1:466_8": "Kamu icchāyaṁ,ti, nikanti.",
  "anya-e0810n1:466_9": "Isu icchāyaṁ, a, issa ā, āsā.",
  "anya-e0810n1:466_10": "Sivu tantasantāne, bhavādīhi bhavādayo sibbatīti sibbinī, a, inī.",
  "anya-e0810n1:466_11": "Satte bhavaṁ netīti bhavanetti,ti.",
  "anya-e0810n1:467_0": "163.Jhecintāyaṁ, ārammaṇābhimukhaṁ jhāyatīti abhijjhā, ā.",
  "anya-e0810n1:467_1": "Vana sambhattiyaṁ, vanati yena so vanatho, tho.",
  "anya-e0810n1:467_2": "Vā gatiyaṁ, vāti ārammaṇanti vānaṁ, yu.",
  "anya-e0810n1:467_3": "Lubha icchāyaṁ, lubbhanaṁ lobho, ṇo.",
  "anya-e0810n1:467_4": "Ranja rāge, rajjanaṁ, rajjanti vā yena so rāgo, ṇo.",
  "anya-e0810n1:467_5": "Laya gatiyaṁ, ā punappunaṁ layatyārammaṇesūti ālayo, punappunaṁ layati saṁsilesati yenāti vā ālayo.",
  "anya-e0810n1:467_6": "“Layo vināse saṁsilese, sāmye toriyattikassa ce”ti nānatthasaṅgahe.",
  "anya-e0810n1:467_7": "Piha icchāyaṁ, curādi, a, pihayati yāyāti pihā.",
  "anya-e0810n1:467_8": "Cittassa nānārammaṇesu vibbhamakaraṇato manaso ratho iva manoratho, mano eva ratho viyāti vā manoratho.",
  "anya-e0810n1:467_9": "Isu icchāyaṁ, a, sassa cchādeso.",
  "anya-e0810n1:467_10": "Lasa kantiyaṁ, abhimukhaṁ katvā lasati yenāti abhilāso, ṇo.",
  "anya-e0810n1:467_11": "Kamu icchāyaṁ, ṇo, kāmo.",
  "anya-e0810n1:467_12": "Duha papūraṇe, duhanaṁ doho, taṁ lātīti dohaḷo, duṭṭhaṁ hadayametenāti vā dohaḷo, hadayassa haḷo, hala kampane dvisaddūpapado, dvīhi halati kampatīti vā dohaḷo, a, dvissa do, lassa ḷo.",
  "anya-e0810n1:467_13": "Dve hadayā assa paramatthassāti vā dohaḷo.",
  "anya-e0810n1:467_14": "A, dvissa do, hadayassa haḷo, dassa ḷo vā, yalopo, icchāvisesattepi dohaḷassa sāmaññavatticchāya niddeso.",
  "anya-e0810n1:468_0": "Ataṇhāsabhāvampi ruciṁ ālambaṇicchāsabhāvasāmaññena idheva vattumāha “ākaṅkhātu”iccādi.",
  "anya-e0810n1:468_1": "Kaṅkha icchāyaṁ, a.",
  "anya-e0810n1:468_2": "Ruca rocane, rocanaṁ kattukāmatā, i, ruca dittiyaṁ vā, ruci.",
  "anya-e0810n1:468_3": "Kattukāmateva.",
  "anya-e0810n1:468_4": "Sā ruci adhikā lālasā nāma, lasa kantiyaṁ, punappunaṁ, atisayaṁ vā lasatīti lālasā, dvittaṁ, assā.",
  "anya-e0810n1:468_5": "“Yācanāyaṁ mahicchāyaṁ taṇhātireke yācanāyaṁ (cintāmaṇiṭīkā 7.28), ussukke lālasā dvisū”ti ruddo.",
  "anya-e0810n1:469_0": "164.",
  "anya-e0810n1:469_1": "Tikaṁ virodhe.",
  "anya-e0810n1:469_2": "Pāyena vīresu bhavaṁ veraṁ, paṭighapāpesupi.",
  "anya-e0810n1:469_3": "Rudha paṭighāte, virujjhanaṁ virodho.",
  "anya-e0810n1:469_4": "Disa appītiyaṁ, viddesanaṁ viddeso.",
  "anya-e0810n1:470_0": "Rosantaṁ kodhe.",
  "anya-e0810n1:470_1": "Dusa appītiyaṁ, dussanaṁ doso.",
  "anya-e0810n1:470_2": "Ārammaṇe paṭihaññatīti paṭighaṁ, hana hiṁsāyaṁ, paṭighasaddoyaṁ pulliṅge vā bhavati.",
  "anya-e0810n1:470_3": "Kudha kope, kujjhanaṁ kodho.",
  "anya-e0810n1:470_4": "Āgantvā haññatīti āghāto.",
  "anya-e0810n1:470_5": "Kupa kope, kuppatīti kopo, kopayati vā cittanti kopo.",
  "anya-e0810n1:470_6": "Rusa rosane, rusanaṁ dussanaṁ roso.",
  "anya-e0810n1:471_0": "Dvayaṁ parānatthacintane.",
  "anya-e0810n1:471_1": "Byāpajjati vinassati cittametenāti byāpādo, paṭighepi.",
  "anya-e0810n1:471_2": "Pada gatimhi.",
  "anya-e0810n1:471_3": "Parasampattīsu nābhiramatīti anabhirati, ramu ramaṇe,ti.",
  "anya-e0810n1:472_0": "165.",
  "anya-e0810n1:472_1": "Dvayaṁ upanāhe.",
  "anya-e0810n1:472_2": "Naha bandhane, punappunaṁ, upagantvā vā nayhati cittanti upanāho.",
  "anya-e0810n1:472_3": "Bajjhati veramanenāti baddhaveraṁ.",
  "anya-e0810n1:472_4": "Dvayaṁ soke.",
  "anya-e0810n1:472_5": "Suca soke, ṇo, sucanaṁ soko.",
  "anya-e0810n1:472_6": "Sucate socanaṁ.",
  "anya-e0810n1:473_0": "Tikaṁ rudite.",
  "anya-e0810n1:473_1": "Rudi assuvimocane, sabbatra bhāve to.",
  "anya-e0810n1:473_2": "Kadi avhāne, rodane ca, tapaccayassa aṇṇādese ruṇṇaṁ.",
  "anya-e0810n1:473_3": "Dvayaṁ paridevane.",
  "anya-e0810n1:473_4": "Devanaṁ sokena vilāpo, punappunaṁ, samantato vā devo paridevo, pariddavo ca.",
  "anya-e0810n1:474_0": "166.",
  "anya-e0810n1:474_1": "Tikaṁ bhaye cittutrāsasaṅkhāte.",
  "anya-e0810n1:474_2": "Sabbatra bhāvasādhanaṁ.",
  "anya-e0810n1:474_3": "Bhī bhaye, bhāyanaṁ bhīti,ti.",
  "anya-e0810n1:474_4": "Bhayaṁ, ṇo.",
  "anya-e0810n1:474_5": "Tasa ubbeje, uttasate uttāso, ṇo.",
  "anya-e0810n1:474_6": "Dvayaṁ mahati bhaye.",
  "anya-e0810n1:474_7": "Bhīruno idaṁ bheravaṁ, ṇo.",
  "anya-e0810n1:474_8": "Mahantañca taṁ bhayajanakattā bhayañcāti mahabbhayaṁ.",
  "anya-e0810n1:474_9": "Mahābhayantipi pāṭho.",
  "anya-e0810n1:475_0": "167.",
  "anya-e0810n1:475_1": "Pajjaṁ bhāyitabbasāmaññe.",
  "anya-e0810n1:475_2": "Bheravasaddoyaṁ sāmaññavācakopi atthīti idha niddeso.",
  "anya-e0810n1:475_3": "Bhāyati yasmāti bhiṁsanaṁ, so, yu, bindāgamo.",
  "anya-e0810n1:475_4": "Bhāyati yasmāti bhīmaṁ, mo.",
  "anya-e0810n1:475_5": "Dara vidāraṇe, darīyatīti dāruṇaṁ, uṇo.",
  "anya-e0810n1:475_6": "Bhāyati yasmāti bhayānakaṁ, ṇvu, anakādeso.",
  "anya-e0810n1:475_7": "Ghura bhīme, ghurati bhiṁsatīti ghoraṁ, ṇo.",
  "anya-e0810n1:475_8": "Paṭivattati bhayaṁ cittutrāso yasmāti paṭibhayaṁ.",
  "anya-e0810n1:475_9": "Bhāyati yasmāti bhesmaṁ, smapaccayo.",
  "anya-e0810n1:475_10": "Bhayaṁ karotīti bhayaṅkaraṁ, aluttasamāsoyaṁ.",
  "anya-e0810n1:475_11": "Ime nava bheravādayo bhayabheravādihetumhi dabbe visesanabhāvena vattante, tadā tīsu liṅgesu, sāmaññena tu napuṁsake.",
  "anya-e0810n1:476_0": "168.",
  "anya-e0810n1:476_1": "Dvayaṁ parābhyudayāsahane.",
  "anya-e0810n1:476_2": "Issa issatthe, issa issāyanti vā dhātvattho, issati santesupi guṇesu vacasā, manasā vā dosāropanaṁ karotīti issā, a.",
  "anya-e0810n1:476_3": "Ussuyausūya (?) dosāvikaraṇe.",
  "anya-e0810n1:476_4": "Tikaṁ macchere.",
  "anya-e0810n1:476_5": "Masu āmasane, ccheraccharapaccayā, maccharameva macchariyaṁ, sakatthe iyo, atha vā masuiccetassa pāṭipadikassa sussa ṇamhi ccheraccharā, masu maccheretipi dhātu.",
  "anya-e0810n1:477_0": "Tikaṁ aññāṇe.",
  "anya-e0810n1:477_1": "Mūha vecitte, muyhanti tena sampayuttadhammā, sayaṁ vā muyhati, muyhanamattameva vā tanti moho.",
  "anya-e0810n1:477_2": "Vida ñāṇe, na vidatīti avijjā.",
  "anya-e0810n1:477_3": "Na vijānātīti aññāṇaṁ.",
  "anya-e0810n1:477_4": "Tikaṁ māne.",
  "anya-e0810n1:477_5": "Bhūtenābhūtena vā parato ukkaṁsakappanena cetaso unnati māno, yathā “sūro atthavāha’masmi sīlavā buddhisampanno”ti avehi bhalavā asmi, sīlavā buddhisaṁyuto (cintāmaṇiṭīkā 7.22).",
  "anya-e0810n1:477_6": "Māna pūjāyaṁ, curādi, a.",
  "anya-e0810n1:477_7": "Dhāraṇattho dhādhātu, karotyatthe vipubbo, seyyādibhāve attānaṁ vidadhāti yāya sā vidhā, tīsu.",
  "anya-e0810n1:477_8": "Uddhaṁ namati yāya sā unnati, itthiyanti.",
  "anya-e0810n1:478_0": "169.",
  "anya-e0810n1:478_1": "Dvayaṁ uddhacce.",
  "anya-e0810n1:478_2": "Hana gatiyaṁ, uddhaṁ uddhaṁ hanati gacchatīti uddhato, to, hanassa dho, asarūpadvittaṁ, cittaṁ, uddhatassa bhāvo uddhaccaṁ.",
  "anya-e0810n1:478_3": "Dhāva gatiyaṁ, uddhaṁ dhāvati cittametenāti uddhavaṁ, a, rasso.",
  "anya-e0810n1:479_0": "Tāpādipañcakaṁ kukkucce.",
  "anya-e0810n1:479_1": "Tapa, dhupa santāpe, tapati cittametenāti tāpo, ṇo.",
  "anya-e0810n1:479_2": "Kucchitaṁ karotīti kukkutaṁ, cittaṁ, taṁsamaṅgī vā, tassa bhāvo kukkuccaṁ.",
  "anya-e0810n1:479_3": "Pacchā tapati etenāti pacchātāpo.",
  "anya-e0810n1:479_4": "Anu pacchā tapati yena so anutāpo.",
  "anya-e0810n1:479_5": "Sara gatiyaṁ, virūpena pati punappunaṁ sarati cittametenāti vippaṭisāro, tassa ṭo.",
  "anya-e0810n1:480_0": "170.",
  "anya-e0810n1:480_1": "Pajjaṁ vicikicchāyaṁ.",
  "anya-e0810n1:480_2": "Likha lekhane, manaṁ vilekhati dvidhākaraṇavasenāti manovilekho.",
  "anya-e0810n1:480_3": "Diha upacaye.",
  "anya-e0810n1:480_4": "Idha pana saṁpubbattā saṁsaye, karaṇe ṇo.",
  "anya-e0810n1:480_5": "Sī saye, idha saṁpubbattā kaṅkhāyaṁ, sabbatrevaṁ.",
  "anya-e0810n1:480_6": "“Kathamida”miti kathayati yāya sā kathaṁkathā.",
  "anya-e0810n1:480_7": "Kita rogāpanayane, chapaccayo, dvittādi, vigatā cikicchā ñāṇappaṭikāro etāyāti vicikicchā.",
  "anya-e0810n1:480_8": "Ila gatikampanesu, dvidhā ilati cittametenāti dveḷhakaṁ, hapaccayo, sakatthe ko ca.",
  "anya-e0810n1:480_9": "Kaṅkha vicikicchāyaṁ, a, itthiyaṁ.",
  "anya-e0810n1:480_10": "Saṅka saṅkāyaṁ.",
  "anya-e0810n1:480_11": "Vividhenākārena maññati yasmā, sā vimati.",
  "anya-e0810n1:480_12": "Mana ñāṇe, itthiyanti.",
  "anya-e0810n1:481_0": "171.",
  "anya-e0810n1:481_1": "Tikaṁ nīcapakatidosasambhūtarūpissariyādinimittike made, yasmiṁ sati uttaradānasādarolokanādivimukho puriso jāyate.",
  "anya-e0810n1:481_2": "Madopyatra “katthūrīgabbaretesu, madohassebhadānesū”ti kattari gabbharetesu, mado purisamānesūti (nissaya)rabhaso.",
  "anya-e0810n1:481_3": "Gabba māne, curādi, a, atha vā gara secane, bo.",
  "anya-e0810n1:481_4": "Māna pūjāyaṁ, visesato mānetīti abhimāno.",
  "anya-e0810n1:481_5": "Ahaṁkāre ahaṁsaddo nipāto, amhasaddopyatra, “aha”miti attānaṁ karoti yenāti ahaṁkāro.",
  "anya-e0810n1:481_6": "Dvayaṁ cintāyaṁ.",
  "anya-e0810n1:481_7": "Cinta cintāyaṁ, a.",
  "anya-e0810n1:481_8": "Jhe cintāyaṁ, jhāyate jhānaṁ, dvīsupi bhāvasādhanaṁ, a.",
  "anya-e0810n1:481_9": "Vitakkacintānaṁ ko bhedo?",
  "anya-e0810n1:481_10": "Vitakko tāva vācāya pubbabhāgappavatto, “pubbeva kho, gahapati, vitakketvā vicāretvā pacchā vācaṁ bhindatī”ti saṁ. ni.",
  "anya-e0810n1:481_11": "4.348 hi vuttaṁ.",
  "anya-e0810n1:481_12": "Itarā pana tassā apubbabhāgappavattāpīti ayametāsaṁ viseso.",
  "anya-e0810n1:481_13": "Atha vā vitakko pakiṇṇakapariyāpanno eko cetasikadhammo, itarā pana sabbasādhāraṇapariyāpanno manasikāranāmako eko cetasikadhammoti ayametāsaṁ viseso.",
  "anya-e0810n1:482_0": "Dvayaṁ nicchaye.",
  "anya-e0810n1:482_1": "Naya gamanattho daṇḍako dhātu, ārammaṇaṁ nicchinanto nayatīti niṇṇayo, nassa ṇattaṁ.",
  "anya-e0810n1:482_2": "Atha adhimokkhaniṇṇayānaṁ ko bhedo?",
  "anya-e0810n1:482_3": "Adhimokkho ārammaṇaṁ ajjhogāhetvā tiṭṭhati, niṇṇayo vinicchayamattamevāti ayametesaṁ viseso.",
  "anya-e0810n1:482_4": "Atha vā adhimokkho pasādepi sambhavati, itaro pana na tathāti ayaṁpyetesaṁ bhedo.",
  "anya-e0810n1:482_5": "Tatra nicchayasaddo idhāpi pavattatīti dvīsupi vutto.",
  "anya-e0810n1:483_0": "Pādena abhyupagamassa nāmāni.",
  "anya-e0810n1:483_1": "Patipubbo jānāti abhyupagame, itthiyaṁ a, paṭiññā.",
  "anya-e0810n1:483_2": "Tathā suṇoti ca, a, paṭissavo, dvīsupi bhāvasādhanaṁ.",
  "anya-e0810n1:483_3": "Saṁvidā’gū, paṭiññānaṁ, niyamo, assavo, saṁsavo, aṅgīkāro, abhyupagamo, samādhiiccādīnipi abhyupagamassa nāmāni amara 5.5.",
  "anya-e0810n1:484_0": "172.",
  "anya-e0810n1:484_1": "Chahi padehi anādarassa nāmāni.",
  "anya-e0810n1:484_2": "Māna pūjāyaṁ, curādi, mana ñāṇe vā, heṭṭhā katvā jānanaṁ avamānaṁ, bhāve yu.",
  "anya-e0810n1:484_3": "Yo yenānādarito, sa tato avassameva kāyavacīmanānaṁ aññatarenāvadhīyateti anādarepi byavadhānābhicārato tirasaddo antaradhāne vattamāno sambajjhateti tirodhānakaraṇaṁ tirakkāro.",
  "anya-e0810n1:484_4": "Pari parāpubbo bhūdhātu avaññāṇe, avapubbo jānāti ca, sabbatra bhāve ṇo, a ca.",
  "anya-e0810n1:484_5": "Dara ādare, ādaro sakkāro, tabbiparīto anādaro.",
  "anya-e0810n1:484_6": "Parābhavanaṁ parābhavo.",
  "anya-e0810n1:484_7": "Avajānanaṁ avaññā.",
  "anya-e0810n1:485_0": "Dvayaṁ ummāde.",
  "anya-e0810n1:485_1": "Cittassa vibbhamo bhanti ummādo.",
  "anya-e0810n1:485_2": "Mada ummāde, uggatehi, ummaggasaṇṭhitehi vā dosehi madanaṁ ummādo.",
  "anya-e0810n1:486_0": "173.Snehantaṁ snehe.",
  "anya-e0810n1:486_1": "Piyassa bhāvo pemaṁ, imo, piyassa pattaṁ, pīnayatīti vāpī, pino bhāvo pemaṁ, imo.",
  "anya-e0810n1:486_2": "Siniha, sniha pītiyaṁ, bhāve ṇo.",
  "anya-e0810n1:486_3": "Dvayaṁ mucchāyaṁ.",
  "anya-e0810n1:486_4": "Pīḷa vibādhāyaṁ, cittassa pīḷā cittapīḷā, vigatā nīlādisañjānanalakkhaṇā saññā etasmāti visaññī, tassa bhāvo visaññitā.",
  "anya-e0810n1:487_0": "Dvayaṁ pamāde.",
  "anya-e0810n1:487_1": "Yena sakko samāno sayaṁ kattabbaṁ na karoti, so pamādo, mada pamāde papubbo, pamajjanaṁ pamādo, ṇo.",
  "anya-e0810n1:487_2": "Saja visajjanāliṅgananimmānesu.",
  "anya-e0810n1:487_3": "Satiyā visajjanaṁ sativosaggo, issa o.",
  "anya-e0810n1:487_4": "Apubbavatthuparikkhātisaye kotūhalādidvayaṁ.",
  "anya-e0810n1:487_5": "Tuja hiṁsāyaṁ, kuṁ pāpaṁ tojatīti kotūhalaṁ, alo, vaṇṇavikāro ca.",
  "anya-e0810n1:487_6": "Tula nikkase, kuṁ pāpaṁ tulayatīti kutūhalaṁ, a, hakāravaṇṇāgamo.",
  "anya-e0810n1:487_7": "Kotukaṁ, kutukañca etesaṁ pariyāyāni.",
  "anya-e0810n1:488_0": "174.Vilāsādayo kriyā ceṭṭhā, kiṁvisiṭṭhā?",
  "anya-e0810n1:488_1": "Sā kriyā nārisiṅgārabhāvajā itthīnaṁ ratibhāvajā, yā hāvasaddenoccante.",
  "anya-e0810n1:488_2": "Huyante rāgino atrāti hāvo, hu havane, ṇo.",
  "anya-e0810n1:488_3": "Ādinā vicchittipabhutīnaṁ gahaṇaṁ, tathā hi vuttaṁ nāṭakaratanakose –",
  "anya-e0810n1:489_0": "“Līlā vilāso vicchitti, vibbhamo kilakiñcitaṁ;",
  "anya-e0810n1:490_0": "Moṭṭāyitaṁ kuṭṭamitaṁ, vibboko lalitaṁ tathā.",
  "anya-e0810n1:491_0": "Vikatañceti viññeyyā, dasa thīnaṁ thīnaṁ ceṭṭhā (ka.) sabhāvajā;",
  "anya-e0810n1:492_0": "Hāvo ca helā vikkhepa-sammūḷhamadakapaṇya”nti.",
  "anya-e0810n1:493_0": "Tatra piyasamīpagamane yo ṭhānāsanagamanavilokitesu vikāro, akasmā ca kodhamihitacamakkāramukhavikūṇanaṁ, so vilāso, vipubbā lasadhātumhā ṇo.",
  "anya-e0810n1:493_1": "Sukumāravidhānena bhamukanettādikriyāsacivakaracaraṇaṅgavinyāso lalitaṁ, lala vilāse, to.",
  "anya-e0810n1:493_2": "Aladdhapiyasamāgamena kucittavinodanatthaṁ piyassa yā vesagatidiṭṭhihasitabhaṇitehānukati karīyate, sā līlā, lala vilāse, lala upasevāyanti vā dhātvattho, a.",
  "anya-e0810n1:493_3": "Surate pavaḍḍhecchā heḷā, helā vā, hila hāvakaraṇe, a.",
  "anya-e0810n1:493_4": "Madarāgahassajanito vipariyāso vibbhamo.",
  "anya-e0810n1:493_5": "Ābharaṇavilepanādīnaṁ kutoci piyāparādhato issāyānādarena cattānaṁ sakhīnaṁ payatanena vāraṇaṁ vicchitti, chidi dvedhākaraṇe,ti.",
  "anya-e0810n1:493_6": "Piyena dattaṁ pītinibandhanaṁ svappamapi bhūsanaṁ vicchittītyaññe.",
  "anya-e0810n1:493_7": "Kilakiñcitādayo nāṭakasatthānusārato byākhyāsudhāṭīkāṭīppaṇe ñeyyā.",
  "anya-e0810n1:494_0": "175.",
  "anya-e0810n1:494_1": "Tikaṁ hasite.",
  "anya-e0810n1:494_2": "Hasa hasane, sabbatra bhāvasādhanaṁ.",
  "anya-e0810n1:494_3": "So hāso mando samāno mihitaṁ, sitañcuccate.",
  "anya-e0810n1:494_4": "Miha īsaṁhasane.",
  "anya-e0810n1:494_5": "Mandassitaṁ mhitantipi pāṭho, mhi īsaṁhasanetipi dhātu, mhissa, mihissa vā syādeso, sitaṁ.",
  "anya-e0810n1:494_6": "Sabbatra bhāve to.",
  "anya-e0810n1:495_0": "Īsaṁphullitadantehi, kaṭākkhehi soṭṭhavehi ca;",
  "anya-e0810n1:496_0": "Alakkhitadvijadvāraṁ, sitamicchanti sūrayo cintāmaṇiṭīkā 7.34.",
  "anya-e0810n1:497_0": "Dvayaṁ mahāhasite.",
  "anya-e0810n1:497_1": "Aṭa gatiyaṁ, dūragāmihāso aṭahāso, atikkanto vā hāso aṭahāso, tassa ṭo, ikārassattañca.",
  "anya-e0810n1:497_2": "Sitātihasitānaṁ antarāḷikaṁ vihasitaṁ.",
  "anya-e0810n1:498_0": "Ākuñcitakapola’kkhaṁ, sassanaṁ nissanaṁ tathā;",
  "anya-e0810n1:499_0": "Patthāvotthaṁ sānurāgaṁ, āhu vihasitaṁ budhā cintāmaṇiṭīkā 7.35.",
  "anya-e0810n1:500_0": "Dvayaṁ lomuggame.",
  "anya-e0810n1:500_1": "Romānaṁ añcanaṁ romañco, añca gamane, ṇo.",
  "anya-e0810n1:500_2": "Lomānaṁ haṁsanaṁ uddhaggabhāvo lomahaṁsano.",
  "anya-e0810n1:501_0": "176.Parihāsādichakkaṁ vallabhādīnaṁ parihāse.",
  "anya-e0810n1:501_1": "Parihasantyatrāti parihāso, ṇo, paribhavitukāmena hāsoti vā parihāso.",
  "anya-e0810n1:501_2": "Du parihāse, du anādareti vā dhātu, a, dava dāheti vā dhātu.",
  "anya-e0810n1:501_3": "Khiḍa kīḷāyaṁ, khiḍḍā, khiddātipi pāṭho, atha vā khaṁ tucchaṁ iḍḍā vācā, sā etthāti khiḍḍā.",
  "anya-e0810n1:501_4": "Kīḷa pītiyakīḷanesu, kīḷa vihāreti vā, kīḷanaṁ keḷi kīḷā ca kīḷitañca.",
  "anya-e0810n1:501_5": "Parihāsādichakkesupi adhikaraṇasādhanampi ācariyā vadanti.",
  "anya-e0810n1:502_0": "Tikaṁ niddāyaṁ.",
  "anya-e0810n1:502_1": "Nipubbo dā supane, a.",
  "anya-e0810n1:502_2": "Supa saye, ino, supinaṁ.",
  "anya-e0810n1:502_3": "A, soppaṁ.",
  "anya-e0810n1:502_4": "Accantaparissamādikāraṇā sabbaṅganimīlanaṁ middhaṁ.",
  "anya-e0810n1:502_5": "Mucchāpāyaṁ middhaṁ.",
  "anya-e0810n1:502_6": "Mida kāriyakkhamane, to.",
  "anya-e0810n1:502_7": "Medhayati vā middhaṁ, akammaññabhāvena vihiṁ satītyattho, kampanattho caladhātu mucchāpāye papubbo.",
  "anya-e0810n1:502_8": "Akkhidalānaṁ pacalabhāvena ayati pavattatīti pacalāyikā, ṇvu, assittaṁ.",
  "anya-e0810n1:503_0": "177-178.Ketavantaṁ kūṭe.",
  "anya-e0810n1:503_1": "Karaṇaṁ kati, ninditā kati nikati.",
  "anya-e0810n1:503_2": "Aṭa gamane, kucchitenākārena aṭatīti kūṭaṁ.",
  "anya-e0810n1:503_3": "Kuṭa chedaneti vā dhātu saddanītidhātumālāyaṁ pana “kūṭa appasāde”ti dhātunā sādhitaṁ.",
  "anya-e0810n1:503_4": "Rabhi byāje, byājo nāma ketavaṁ.",
  "anya-e0810n1:503_5": "Saṭha ketave, saṭhaṁ, saṭhayati na sammā bhāsati yenāti vā saṭhaṁ.",
  "anya-e0810n1:503_6": "Kitavassa dhammo ketavaṁ, kitavo nāma jūtakāro, coro vā, kita nivāse, avo.",
  "anya-e0810n1:503_7": "Kapaṭo, byājo, upadhi, kusati iccādīnipi ketavassa nāmāni.",
  "anya-e0810n1:504_0": "Sattakaṁ sabhāve.",
  "anya-e0810n1:504_1": "Bhavanaṁ bhāvo, sassa attano, santo vā saṁvijjamāno bhāvo sabhāvo.",
  "anya-e0810n1:504_2": "Saja visajjanāliṅgananimmānesu, natthi visajjanametassāti nissaggo.",
  "anya-e0810n1:504_3": "Rūpa pakāsane, saṁvijjamānaṁ rūpaṁ sarūpaṁ.",
  "anya-e0810n1:504_4": "Karaṇaṁ bhavanaṁ kati, paṭhamaṁ kati pakati.",
  "anya-e0810n1:504_5": "Yathā paṭhamakāle sambhūtā, tatheva sabbadāpītyattho.",
  "anya-e0810n1:504_6": "Sīla samādhimhi, samādhi niyamo.",
  "anya-e0810n1:504_7": "Lakkha dassanaṅkesu, tatheva lakkhitabbanti lakkhaṇaṁ, yu.",
  "anya-e0810n1:504_8": "Tatheva bhavatīti bhāvo.",
  "anya-e0810n1:505_0": "Dvayaṁ ussave. Usa dāhe.",
  "anya-e0810n1:505_1": "Kaṁ usavanti uggirayantyatrāti ussavo, nānāsamiddhīhi savanti etthāti vā ussavo.",
  "anya-e0810n1:505_2": "Chi chedane, chindati sokametthāti chaṇo. Yu.",
  "anya-e0810n1:505_3": "Issa lopo.",
  "anya-e0810n1:505_4": "Sokaṁ, pāpañca chindantā aṇanti saddāyanti etthāti vā chaṇo.",
  "anya-e0810n1:505_5": "Chi chedane.",
  "anya-e0810n1:505_6": "Aṇa saddattho daṇḍako dhātu.",
  "anya-e0810n1:506_0": "179.",
  "anya-e0810n1:506_1": "Yathā sasnehaṁ pakatitilatelādisnehasahitaṁ dīpakaṁ pajjotaṁ dhārento jantu naro atyandhakāragabbhādīsvapi ṭhitāni khuddakānyatthajātāni atisukhumānipi nānādabbasamūhāni sukhaṁva sampassati, tathā sasnehaṁ buddhapariyāyādianekapariyāyasnehasahitaṁ imaṁ abhidhānappadīpikaṁ ganthaṁ uggahaṇadhāraṇādinā dhārento jantu sotujano khuddakāni atthajātāni nānāsatthesu āgatāni atigambhīrāni atthajātāni sukhaṁ sampassatīti yojanā.",
  "anya-e0810n1:507_0": "Iti sakalabyākaraṇamahāvanāsaṅgañāṇacārinā kavikuñjarakesarinā sirimahācaturaṅgabalena mahāmaccena viracitāyaṁ abhidhānappadīpikāvaṇṇanāyaṁ saggakaṇḍavaṇṇanā samattā.",
  "anya-e0810n1:508_0": "Saggakaṇḍavaṇṇanā niṭṭhitā."
}