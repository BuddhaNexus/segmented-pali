{
  "tika-vin01t20:0_0": "Namo tassa bhagavato arahato sammāsambuddhassa",
  "tika-vin01t20:1_0": "Vinayapiṭake",
  "tika-vin01t20:2_0": "Sāratthadīpanī-ṭīkā (dutiyo bhāgo)",
  "tika-vin01t20:3_0": "1. Pārājikakaṇḍaṁ",
  "tika-vin01t20:4_0": "1. Paṭhamapārājikaṁ",
  "tika-vin01t20:5_0": "Sudinnabhāṇavāravaṇṇanā",
  "tika-vin01t20:6_0": "24.Anupadavaṇṇananti padaṁ padaṁ paṭivaṇṇanaṁ, padānukkamena vaṇṇanaṁ vā.",
  "tika-vin01t20:6_1": "Bhaṇḍappayojanauddhārasāraṇādinā kiccenāti ettha vikkāyikabhaṇḍassa vikkiṇanaṁ bhaṇḍappayojanaṁ, dātuṁ saṅketite divase gantvā gahaṇaṁ uddhāro, “asukasmiṁ divase dātabba”nti satuppādanaṁ sāraṇaṁ.",
  "tika-vin01t20:6_2": "Catubbidhāyāti khattiyabrāhmaṇagahapatisamaṇānaṁ vasena catubbidhāya, bhikkhubhikkhunīupāsakaupāsikānaṁ vasena vā.",
  "tika-vin01t20:6_3": "Disvānassa etadahosīti hetuattho ayaṁ disvāna-saddo asamānakattuko yathā “ghataṁ pivitvā balaṁ hoti, sīhaṁ disvā bhayaṁ hotī”ti.",
  "tika-vin01t20:6_4": "Dassanakāraṇā hi evaṁ parivitakkanaṁ ahosi.",
  "tika-vin01t20:6_5": "Kiñcāpi ettha “bhabbakulaputtassā”ti vuttaṁ, tathāpi upanissayasampannassapi ajātasattuno viya antarāyo bhavissatīti imassa therassapi katapāpakammamūlavippaṭisāravasena adhigamantarāyo ahosīti vadanti.",
  "tika-vin01t20:7_0": "Kiṁ pana yesaṁ maggaphalānaṁ upanissayo atthi, buddhānaṁ sammukhībhāvepi tesaṁ antarāyo hotīti?",
  "tika-vin01t20:7_1": "Āma hoti, na pana buddhe paṭicca.",
  "tika-vin01t20:7_2": "Buddhā hi paresaṁ maggaphalādhigamāya ussāhajātā tattha nirantaraṁ yuttapayuttā eva honti, tasmā te paṭicca tesaṁ antarāyo na hoti, atha kho kiriyāparihāniyā vā pāpamittatāya vā hoti, kiriyāparihāni ca desakassa tasseva vā puggalassa tajjapayogābhāvato veditabbā, desakavasena panettha parihāni sāvakānaṁ vaseneva veditabbā, na buddhānaṁ vasena.",
  "tika-vin01t20:7_3": "Tathā hi sace dhammasenāpati dhanañjāniyassa brāhmaṇassa āsayaṁ ñatvā dhammaṁ desayissa, brāhmaṇo sotāpanno abhavissa.",
  "tika-vin01t20:7_4": "Evaṁ tāva desakassa vasena kiriyāparihāniyā antarāyo hoti.",
  "tika-vin01t20:7_5": "Sace pesso hatthārohaputto bhagavato sammukhā dhammaṁ suṇanto muhuttaṁ nisīdeyya, yāva tassa bhagavā attantapādike cattāro puggale vitthārena vibhajitvā deseti, sotāpattiphalena saṁyutto abhavissa.",
  "tika-vin01t20:7_6": "Evaṁ puggalassa vasena kiriyāparihāniyā antarāyo hoti nāma.",
  "tika-vin01t20:7_7": "Imassa hi upāsakassa kiriyāparihāni jātā apariniṭṭhitāya desanāya uṭṭhahitvā pakkantattā.",
  "tika-vin01t20:7_8": "Sace ajātasattu devadattassa vacanaṁ gahetvā pitughātakammaṁ nākarissa, sāmaññaphalasuttakathitadivase sotāpanno abhavissa, tassa vacanaṁ gahetvā pitughātakammassa katattā pana nāhosi.",
  "tika-vin01t20:7_9": "Evaṁ pāpamittatāya antarāyo hoti.",
  "tika-vin01t20:7_10": "Sudinnassapi pāpamittavasena antarāyo ahosīti daṭṭhabbaṁ.",
  "tika-vin01t20:7_11": "Yadi hi tena mātāpitūnaṁ vacanaṁ gahetvā purāṇadutiyikāya methunadhammo paṭisevito nābhavissa, na taṁmūlavippaṭisāravasena adhigamantarāyo abhavissa.",
  "tika-vin01t20:8_0": "Yannūnāti parivitakkanatthe nipātoti āha “parivitakkadassanameta”nti.",
  "tika-vin01t20:8_1": "“Dhammaṁ suṇeyya”nti kiriyāpadena vuccamāno eva hi attho “yannūnā”ti nipātapadena jotīyati.",
  "tika-vin01t20:8_2": "Ahaṁ yannūna dhammaṁ suṇeyyanti yojanā.",
  "tika-vin01t20:8_3": "Yannūnāti ca yadi panāti attho.",
  "tika-vin01t20:8_4": "Yadi panāti idampi hi tena samānatthameva.",
  "tika-vin01t20:8_5": "Yaṁ dhammaṁ suṇātīti sambandho.",
  "tika-vin01t20:8_6": "Uḷāruḷārajanāti khattiyamahāsālādiuḷāruḷārajanākiṇṇā.",
  "tika-vin01t20:8_7": "Sace ayampi paṭhamaṁ āgaccheyya, bhagavantaṁ upasaṅkamitvā nisīdituṁ araharūpoti āha “pacchā āgatenā”ti.",
  "tika-vin01t20:8_8": "Sikkhattayūpasaṁhitanti adhisīlaadhicittaadhipaññāsaṅkhātasikkhattayayuttaṁ.",
  "tika-vin01t20:8_9": "Thokaṁ dhammakathaṁ sutvā ahosīti sambandho.",
  "tika-vin01t20:8_10": "Idhāpi sutvā-saddo hetuatthoti daṭṭhabbo, savanakāraṇā etadahosīti vuttaṁ hoti.",
  "tika-vin01t20:8_11": "Yadi evaṁ atha kasmā “ekamantaṁ nisinnassa…pe…",
  "tika-vin01t20:8_12": "etadahosī”ti vuttanti āha “taṁ panassa yasmā”tiādi.",
  "tika-vin01t20:8_13": "Tattha tanti parivitakkanaṁ.",
  "tika-vin01t20:9_0": "Saṅkhepakathāti visuṁ visuṁ paduddhāraṁ akatvā samāsato atthavaṇṇanā.",
  "tika-vin01t20:9_1": "Yena yena ākārenāti yena yena pakārena.",
  "tika-vin01t20:9_2": "Tena tena me upaparikkhatoti “kāmā nāmete aniccā dukkhā vipariṇāmadhammā aṭṭhikaṅkalūpamā”ti ca ādinā yena yena ākārena kāmesu ādīnavaṁ okāraṁ saṁkilesaṁ, tabbipariyāyato nekkhamme ānisaṁsaṁ guṇaṁ pakāsentaṁ bhagavatā dhammaṁ desitaṁ ājānāmi avabujjhāmi, tena tena pakārena upaparikkhato vīmaṁsantassa mayhaṁ evaṁ hoti evaṁ upaṭṭhāti.",
  "tika-vin01t20:9_3": "Sikkhattayabrahmacariyanti adhisīlasikkhādisikkhattayasaṅgahaṁ seṭṭhacariyaṁ.",
  "tika-vin01t20:9_4": "Ekampi divasanti ekadivasamattampi.",
  "tika-vin01t20:9_5": "Akhaṇḍaṁ katvāti dukkaṭamattassapi anāpajjanena akhaṇḍitaṁ katvā, akhaṇḍaacchiddādibhāvāpādanena vā.",
  "tika-vin01t20:9_6": "Akhaṇḍalakkhaṇavacanañhetaṁ.",
  "tika-vin01t20:9_7": "Carimakacittanti cuticittaṁ.",
  "tika-vin01t20:9_8": "Kiñcipi ekadesaṁ asesetvā ekanteneva paripūretabbatāya ekantaparipuṇṇaṁ.",
  "tika-vin01t20:9_9": "Kilesamalena amalīnaṁ katvāti taṇhāsaṁkilesādinā asaṁkiliṭṭhaṁ katvā, cittuppādamattampi saṁkilesamalaṁ anuppādetvā.",
  "tika-vin01t20:9_10": "Accantameva visuddhaṁ katvā pariharitabbatāya ekantaparisuddhaṁ.",
  "tika-vin01t20:9_11": "Tato eva saṅkhaṁ viya likhitanti saṅkhalikhitaṁ.",
  "tika-vin01t20:9_12": "Tenāha “likhitasaṅkhasadisa”nti.",
  "tika-vin01t20:9_13": "Pariyodātaṭṭhena nimmalabhāvena saṅkhaṁ viya likhitaṁ dhotanti saṅkhalikhitanti āha “dhotasaṅkhasappaṭibhāga”nti.",
  "tika-vin01t20:9_14": "“Ajjhāvasatā”ti padappayogena agāranti bhummatthe upayogavacananti āha “agāramajjhe”ti.",
  "tika-vin01t20:9_15": "Dāṭhikāpi massuggahaṇeneva gahetvā “massu”tveva vuttaṁ, uttarādharamassunti attho.",
  "tika-vin01t20:9_16": "Kasāyena rattānīti kāsāyānīti āha “kasāyarasapītatāyā”ti.",
  "tika-vin01t20:9_17": "Paridahitvāti nivāsetvā ceva pārupitvā ca.",
  "tika-vin01t20:9_18": "Agārassa hitanti agāravāso agāraṁ uttarapadalopena, tassa vaḍḍhiāvahaṁ agārassa hitaṁ.",
  "tika-vin01t20:10_0": "25.Ñātisālohitātiādīsu “ayaṁ ajjhattiko”ti jānanti, ñāyanti vāti ñātī, lohitena sambandhāti sālohitā.",
  "tika-vin01t20:10_1": "Pitupakkhikā ñātī, mātupakkhikā sālohitā.",
  "tika-vin01t20:10_2": "Mātupakkhikā pitupakkhikā vā ñātī, sassusasurapakkhikā sālohitā.",
  "tika-vin01t20:10_3": "Mittāyantīti mittā, minanti vā sabbaguyhesu anto pakkhipantīti mittā.",
  "tika-vin01t20:10_4": "Kiccakaraṇīyesu sahabhāvaṭṭhena amā hontīti amaccā.",
  "tika-vin01t20:10_5": "Mamāyatīti mātā, piyāyatīti pitā.",
  "tika-vin01t20:10_6": "Sarīrakiccalesenāti uccārapassāvādisarīrakiccalesena.",
  "tika-vin01t20:10_7": "Ananuññātaṁ puttaṁ na pabbājetīti “mātāpitūnaṁ lokiyamahājanassa ca cittaññathattaṁ mā hotū”ti na pabbājeti.",
  "tika-vin01t20:10_8": "Tatoyeva ca suddhodanamahārājassa tathā varo dinno.",
  "tika-vin01t20:11_0": "26.Dhuranikkhepenāti bhaṇḍappayojanādīsu dhuranikkhepena.",
  "tika-vin01t20:11_1": "Tenāha “na hī”tiādi.",
  "tika-vin01t20:11_2": "Piyāyitabboti piyoti āha “pītijananako”ti.",
  "tika-vin01t20:11_3": "Manassa appāyanato manāpoti āha “manavaḍḍhanako”ti.",
  "tika-vin01t20:11_4": "Sukhedhito taruṇadārakakāle, tato parañca sappikhīrādisādurasamanuññabhojanādiāhārasampattiyā sukhaparihato.",
  "tika-vin01t20:11_5": "Atha vā daḷhabhattikadhātijanādiparijanasampattiyā ceva paricchedasampattiyā ca uḷārapaṇītasukhapaccayūpahārehi ca sukhedhito, akiccheneva dukkhapaccayavinodanena sukhaparihato.",
  "tika-vin01t20:11_6": "Ajjhattikaṅgasampattiyā vā sukhedhito, bāhiraṅgasampattiyā sukhaparihato.",
  "tika-vin01t20:12_0": "Kiñcīti etassa vivaraṇaṁ “appamattakampi kalabhāga”nti.",
  "tika-vin01t20:12_1": "Yadā jānāti-saddo bodhanattho na hoti, tadā tassa payoge “sappino jānāti, madhuno jānātī”tiādīsu viya karaṇatthe sāmivacanaṁ saddatthavidū icchantīti āha “kiñci dukkhena nānubhosī”ti.",
  "tika-vin01t20:12_2": "Tenāha “karaṇatthe sāmivacanaṁ, anubhavanatthe ca jānanā”ti.",
  "tika-vin01t20:12_3": "Ettha ca kiñci dukkhena nānubhosīti kenaci dukkhena karaṇabhūtena visayaṁ nānubhosīti evamattho veditabbo.",
  "tika-vin01t20:12_4": "“Kiñcī”ti etthāpi hi karaṇatthe sāmivacanassa lopo kato.",
  "tika-vin01t20:12_5": "Teneva ca vakkhati “vikappadvayepi purimapadassa uttarapadena samānavibhattilopo daṭṭhabbo”ti.",
  "tika-vin01t20:12_6": "Yadā pana jānāti-saddo saraṇattho hoti, tadā saraṇatthānaṁ dhātusaddānaṁ payoge “mātu sarati, pitu sarati, bhātu jānātī”tiādīsu viya upayogatthe sāmivacanaṁ saddasatthavidū vadantīti āha “atha vā kiñci dukkhaṁ nassarasīti attho”ti, kassaci dukkhassa ananubhūtattā attanā anubhūtaṁ appamattakampi dukkhaṁ pariyesamānopi abhāvatoyeva nassarasīti attho.",
  "tika-vin01t20:12_7": "Vikappadvayepīti anubhavanasaraṇatthavasena vutte dutiyatatiyavikappadvaye.",
  "tika-vin01t20:12_8": "Purimapadassāti “kiñcī”ti padassa.",
  "tika-vin01t20:12_9": "Uttarapadenāti “dukkhassā”ti padena.",
  "tika-vin01t20:12_10": "Samānavibhattilopoti uttarapadena samānassa sāmivacanassa lopo.",
  "tika-vin01t20:12_11": "“Kassaci dukkhassā”ti vattabbe vikappadvayepi purimapade sāmivacanassa lopaṁ katvā “kiñci dukkhassā”ti niddeso kato.",
  "tika-vin01t20:12_12": "Anicchakāti anicchantā.",
  "tika-vin01t20:12_13": "Evaṁ santeti nanu mayaṁ sudinna sāmādīsu kenacipi upāyena appaṭisādhanena appaṭikārena maraṇenapi tayā akāmakāpi vinā bhavissāma, evaṁ sati.",
  "tika-vin01t20:12_14": "Yenāti yena kāraṇena.",
  "tika-vin01t20:12_15": "Kiṁ panāti ettha kinti karaṇatthe paccattavacananti dassento āha “kena pana kāraṇenā”ti.",
  "tika-vin01t20:13_0": "28.Gandhabbanaṭanāṭakādīnīti ettha gandhabbā nāma gāyanakā, naṭā nāma raṅganaṭā, nāṭakā laṅghanakādayo.",
  "tika-vin01t20:13_1": "Paricārehīti ettha parito tattha tattha yathāsakaṁ visayesu cārehīti atthoti āha “indriyāni cārehī”tiādi.",
  "tika-vin01t20:13_2": "Paricārehīti vā sukhūpakaraṇehi attānaṁ paricārehi attano paricaraṇaṁ kārehi.",
  "tika-vin01t20:13_3": "Tathābhūto ca yasmā laḷanto kīḷanto nāma hoti, tasmā “laḷā”tiādi vuttaṁ.",
  "tika-vin01t20:13_4": "Bhuñjitabbato paribhuñjitabbato visesato pañca kāmaguṇā bhogā nāmāti āha “bhoge bhuñjanto”ti.",
  "tika-vin01t20:13_5": "Dānappadānānīti ettha niccadānaṁ dānaṁ nāma, uposathadivasādīsu dātabbaṁ atirekadānaṁ padānaṁ nāma.",
  "tika-vin01t20:13_6": "Paveṇīrakkhaṇavasena vā dīyamānaṁ dānaṁ nāma, attanāva paṭṭhapetvā dīyamānaṁ padānaṁ nāma.",
  "tika-vin01t20:13_7": "Pacurajanasādhāraṇaṁ vā nātiuḷāraṁ dānaṁ nāma, anaññasādhāraṇaṁ atiuḷāraṁ padānaṁ nāma.",
  "tika-vin01t20:13_8": "Ādi-saddena sīlādīni saṅgaṇhāti.",
  "tika-vin01t20:13_9": "Natthi etassa vacanappaṭivacanasaṅkhāto ālāpasallāpoti nirālāpasallāpo.",
  "tika-vin01t20:14_0": "30.Balaṁ gāhetvāti ettha balaggahaṇaṁ nāma kāyabalassa uppādanamevāti āha “kāyabalaṁ janetvā”ti.",
  "tika-vin01t20:14_1": "Assumukhanti assūni mukhe etassāti assumukho, taṁ assumukhaṁ, assukilinnamukhanti attho.",
  "tika-vin01t20:14_2": "Gāmoyeva gāmantasenāsanaṁ gāmapariyāpannattā gāmantasenāsanassa.",
  "tika-vin01t20:14_3": "Atirekalābhapaṭikkhepenāti “piṇḍiyālopabhojanaṁ nissāyā”ti evaṁ vuttabhikkhāhāralābhato adhikalābho saṅghabhattādiatirekalābho, tassa paṭikkhepenāti attho.",
  "tika-vin01t20:14_4": "Tenāha “cuddasabhattāni paṭikkhipitvā”ti.",
  "tika-vin01t20:14_5": "Saṅghabhattaṁ uddesabhattaṁ nimantanabhattaṁ salākabhattaṁ pakkhikaṁ uposathikaṁ pāṭipadikaṁ āgantukabhattaṁ gamikabhattaṁ gilānabhattaṁ gilānupaṭṭhākabhattaṁ vihārabhattaṁ dhurabhattaṁ vārabhattanti imāni cuddasa bhattāni.",
  "tika-vin01t20:14_6": "Tattha sakalassa saṅghassa dātabbaṁ bhattaṁ saṅghabhattaṁ.",
  "tika-vin01t20:14_7": "Katipaye bhikkhū uddisitvā dātabbaṁ bhattaṁ uddesabhattaṁ.",
  "tika-vin01t20:14_8": "Ekasmiṁ pakkhe ekadivasaṁ dātabbaṁ bhattaṁ pakkhikaṁ.",
  "tika-vin01t20:14_9": "Uposathe dātabbaṁ bhattaṁ uposathikaṁ.",
  "tika-vin01t20:14_10": "Pāṭipadadivase dātabbaṁ bhattaṁ pāṭipadikaṁ.",
  "tika-vin01t20:14_11": "Vihāraṁ uddissa dātabbaṁ bhattaṁ vihārabhattaṁ.",
  "tika-vin01t20:14_12": "Dhurageheyeva ṭhapetvā dātabbaṁ bhattaṁ dhurabhattaṁ.",
  "tika-vin01t20:14_13": "Gāmavāsīādīhi vārena dātabbaṁ bhattaṁ vārabhattaṁ.",
  "tika-vin01t20:15_0": "Atha “gahapaticīvaraṁ paṭikkhipitvā”ti kasmā vuttaṁ.",
  "tika-vin01t20:15_1": "Gahaṇe hi sati paṭikkhepo yujjeyya, na ca paṭhamabodhiyaṁ gahapaticīvarassa paṭiggahaṇaṁ anuññātaṁ parato jīvakavatthusmiṁ anuññātattā.",
  "tika-vin01t20:15_2": "Teneva vakkhati jīvakavatthusmiṁ “bhagavato hi buddhabhāvappattito paṭṭhāya yāva idaṁ vatthaṁ, etthantare vīsati vassāni na koci gahapaticīvaraṁ sādiyi, sabbe paṁsukūlikāva ahesu”nti.",
  "tika-vin01t20:15_3": "Sudinno ca paṭhamabodhiyaṁyeva pabbajito.",
  "tika-vin01t20:15_4": "Teneva vakkhati “sudinno hi bhagavato dvādasame vasse pabbajito, vīsatime vasse ñātikulaṁ piṇḍāya paviṭṭho, sayaṁ pabbajjāya aṭṭhavassiko hutvā”ti.",
  "tika-vin01t20:15_5": "Tasmā “gahapaticīvaraṁ paṭikkhipitvā”ti kasmā vuttanti? Vuccate –",
  "tika-vin01t20:15_6": "ananuññātepi gahapaticīvare paṁsukūlikaṅgasamādānavasena gahapaticīvaraṁ paṭikkhittaṁ nāma hotīti katvā vuttaṁ “gahapaticīvaraṁ paṭikkhipitvā”ti.",
  "tika-vin01t20:16_0": "Loluppacāraṁ paṭikkhipitvāti kusalabhaṇḍassa bhusaṁ vilumpanaṭṭhena loluppaṁ vuccati taṇhā, loluppena caraṇaṁ loluppacāro, taṇhāvasena gharapaṭipāṭiṁ atikkamitvā bhikkhāya caraṇaṁ, taṁ paṭikkhipitvāti attho.",
  "tika-vin01t20:16_1": "Tenāha “gharapaṭipāṭiyā bhikkhāya pavisatī”ti.",
  "tika-vin01t20:16_2": "Ettha ca āraññikaṅgādipadhānaṅgavasena sesadhutaṅgānipi gahitāneva hontīti veditabbaṁ.",
  "tika-vin01t20:16_3": "Vajjīnanti rājāno apekkhitvā sāmivacanaṁ kataṁ, vajjīrājūnanti attho.",
  "tika-vin01t20:16_4": "Janapada-saddassa taṁnivāsīsupi pavattanato “vajjīsū”ti janapadāpekkhaṁ bhummavacanaṁ, vajjināmake janapadeti attho.",
  "tika-vin01t20:17_0": "Upabhogaparibhogūpakaraṇamahantatāyāti pañcakāmaguṇasaṅkhātānaṁ upabhogānañceva hatthiassarathaitthiyādiupabhogūpakaraṇānañca mahantatāya.",
  "tika-vin01t20:17_1": "Upabhogūpakaraṇāneva hi idha paribhogūpakaraṇasaddena vuttāni.",
  "tika-vin01t20:17_2": "Tenevāha “ye hi tesaṁ upabhogā, yāni ca upabhogūpakaraṇāni, tāni mahantānī”ti.",
  "tika-vin01t20:17_3": "“Upabhogā hatthiassarathaitthīādayo, upabhogūpakaraṇāni tesameva suvaṇṇādiupakaraṇānī”tipi vadanti.",
  "tika-vin01t20:17_4": "Sārakānīti sārabhūtāni.",
  "tika-vin01t20:17_5": "Nidhetvāti nidahitvā, nidhānaṁ katvāti attho.",
  "tika-vin01t20:17_6": "Divasaparibbayasaṅkhātabhogamahantatāyāti divase divase paribhuñjitabbasaṅkhātabhogānaṁ mahantatāya.",
  "tika-vin01t20:17_7": "Jātarūparajatasseva pahūtatāyāti piṇḍapiṇḍavasena ceva suvaṇṇamāsakarajatamāsakādivasena ca jātarūparajatasseva pahūtatāya.",
  "tika-vin01t20:17_8": "Vittīti tuṭṭhi, vittiyā upakaraṇaṁ vittūpakaraṇaṁ, pahūtaṁ nānāvidhālaṅkārabhūtaṁ vittūpakaraṇametesanti pahūtavittūpakaraṇā.",
  "tika-vin01t20:17_9": "Tenāha “alaṅkārabhūtassā”tiādi.",
  "tika-vin01t20:17_10": "Vohāravasenāti vaṇijjāvasena vaḍḍhikatādivasena.",
  "tika-vin01t20:17_11": "Dhanadhaññassa pahūtatāyāti sattaratanasaṅkhātassa dhanassa sabbapubbaṇṇāparaṇṇasaṅgahitassa dhaññassa ca pahūtatāyāti attho.",
  "tika-vin01t20:17_12": "Tattha “suvaṇṇarajatamaṇimuttāveḷuriyavajirapavāḷāni satta ratanānī”ti vadanti.",
  "tika-vin01t20:17_13": "Sālivīhiādi pubbaṇṇaṁ purakkhataṁ sassaphalanti katvā, tabbipariyāyato muggamāsādi aparaṇṇanti veditabbaṁ.",
  "tika-vin01t20:17_14": "Ukkaṭṭhapiṇḍapātikattāti sesadhutaṅgaparivāritena ukkaṭṭhapiṇḍapātadhutaṅgena samannāgatattā.",
  "tika-vin01t20:17_15": "Tenāha “sapadānacāraṁ caritukāmo”ti.",
  "tika-vin01t20:18_0": "31.",
  "tika-vin01t20:18_1": "Antojātatāya vā ñātisadisī dāsīti ñātidāsī.",
  "tika-vin01t20:18_2": "Pūtibhāveneva lakkhitabbadoso vā ābhidosiko, abhidosaṁ vā paccūsakālaṁ gato patto atikkantoti ābhidosiko.",
  "tika-vin01t20:18_3": "Tenāha “ekarattātikkantassa vā”tiādi.",
  "tika-vin01t20:18_4": "Pūtibhūtabhāvena paribhogaṁ nārahatīti aparibhogāraho.",
  "tika-vin01t20:18_5": "Chaḍḍanīyasabhāve nicchitepi pucchākāle sandehavohāravaseneva pucchituṁ yuttanti āha “sace”ti.",
  "tika-vin01t20:18_6": "Ariyavohārenāti ariyasamudācārena.",
  "tika-vin01t20:18_7": "Ariyā hi mātugāmaṁ bhaginivādena samudācaranti.",
  "tika-vin01t20:18_8": "Nissaṭṭhapariggahanti pariccattālayaṁ.",
  "tika-vin01t20:19_0": "“Ākirā”ti vuttattā “viññatti vā”ti vuttaṁ, “sace taṁ chaḍḍanīyadhamma”nti pariyāyaṁ amuñcitvā vuttattā “payuttavācā vā”ti vuttaṁ, paccayapaṭisaṁyuttā vācā payuttavācā.",
  "tika-vin01t20:19_1": "Vattuṁ vaṭṭatīti nirapekkhabhāvato vuttaṁ, idha pana visesato aparibhogārahattāva vatthuno.",
  "tika-vin01t20:19_2": "Aggaariyavaṁsikoti ariyavaṁsapaṭipattipūrakānaṁ aggo uttamo.",
  "tika-vin01t20:19_3": "Nimīyati saññāyatīti nimittaṁ, yathāsallakkhito ākāroti āha “gihikāle sallakkhitapubbaṁ ākāra”nti.",
  "tika-vin01t20:19_4": "Hatthapiṭṭhiādīni olokayamānā “sāmiputtassa me sudinnassa viya suvaṇṇakacchapapiṭṭhisadisā imā hatthapādapiṭṭhiyo, haritālavaṭṭiyo viya suvaṭṭitā aṅguliyo, madhuro saro”ti gihikāle sallakkhitapubbaṁ ākāraṁ aggahesi sañjāni sallakkhesi.",
  "tika-vin01t20:19_5": "Kasmā pana sā ñātidāsī disvāva na sañjānīti āha “sudinno hī”tiādi.",
  "tika-vin01t20:19_6": "Pabbajjupagatenāti pabbajjaṁ upagatena, pabbajitenāti attho.",
  "tika-vin01t20:19_7": "Gharaṁ pavisitvāti gehasāminiyā nisīditabbaṭṭhānabhūtaṁ antogehaṁ pavisitvā.",
  "tika-vin01t20:19_8": "Yaggheti imassa ārocayāmīti ayamatthoti āha “ārocanatthe nipāto”ti.",
  "tika-vin01t20:19_9": "“Yagghe jāneyyāsīti suṭṭhu jāneyyāsī”tipi atthaṁ vadanti.",
  "tika-vin01t20:19_10": "Ālapaneti dāsijanassa ālapane.",
  "tika-vin01t20:19_11": "Tenāha “evañhī”tiādi.",
  "tika-vin01t20:20_0": "32.Gharesu sālā hontīti gharesu ekamante bhojanasālā honti pākāraparikkhittā susaṁvihitadvārabandhā susammaṭṭhavālikaṅgaṇā.",
  "tika-vin01t20:20_1": "Udakakañjiyanti udakañca kañjiyañca.",
  "tika-vin01t20:20_2": "Kasmā pana īdisāyameva sālāya aññataraṁ kuṭṭamūlanti ayamattho vuttoti āha “na hi pabbajitā”tiādi.",
  "tika-vin01t20:20_3": "Asāruppe ṭhāneti bhikkhūnaṁ ananucchavike padese.",
  "tika-vin01t20:20_4": "Atthi nu khoti nu-saddo pucchanatthe, kho-saddo vacanasiliṭṭhatāya vutto.",
  "tika-vin01t20:20_5": "Nukhoti vā nipātasamudāyo pucchanattho.",
  "tika-vin01t20:20_6": "Tena nāma-saddassa pucchanatthataṁ dasseti.",
  "tika-vin01t20:20_7": "Yesaṁ no tvanti yesaṁ no putto tvaṁ.",
  "tika-vin01t20:20_8": "Īdise ṭhāneti kiñcāpi taṁ ṭhānaṁ bhikkhūnaṁ ananurūpaṁ na hoti, tathāpi mādisānaṁ mahābhogakulānaṁ puttassa parakule āsanasālāyaṁ nisīditvā bhojanaṁ nāma ayuttarūpanti maññamāno āha.",
  "tika-vin01t20:20_9": "Tenevāha “nanu nāma, tāta sudinna, sakaṁ gehaṁ gantabba”nti.",
  "tika-vin01t20:20_10": "Aññenapi pakārena nāmasaddassa pucchanatthatameva dassento āha “tathā atthi nu kho tātā”tiādi.",
  "tika-vin01t20:20_11": "Tathāti samuccayattho.",
  "tika-vin01t20:20_12": "Idāni nāmasaddassa maññanatthataṁ dassento āha “tathā atthi maññe”tiādi.",
  "tika-vin01t20:21_0": "Dukkhābhitunnatāyāti mānasikena dukkhena abhipīḷitattā.",
  "tika-vin01t20:21_1": "Etamatthanti “atthi nu kho, tāta sudinna, amhākaṁ dhana”ntiādinā yathāvuttamatthaṁ.",
  "tika-vin01t20:21_2": "Anokappanāmarisanatthavasenāti ettha anokappanaṁ asaddahanaṁ.",
  "tika-vin01t20:21_3": "Amarisanaṁ asahanaṁ.",
  "tika-vin01t20:21_4": "Anāgatavacanaṁ anāgatasaddappayogo, attho pana vattamānakālikova.",
  "tika-vin01t20:21_5": "Tenāha “paccakkhampī”ti.",
  "tika-vin01t20:21_6": "Na marisayāmīti na visahāmi.",
  "tika-vin01t20:21_7": "Taṁ na sundaranti “tadāya”nti pāṭhaṁ sandhāyāha.",
  "tika-vin01t20:21_8": "Alaṁ, gahapati, kataṁ me ajja bhattakiccanti thero ukkaṭṭhaekāsanikatāya paṭikkhipanto evamāha.",
  "tika-vin01t20:21_9": "Ukkaṭṭhaekāsanikatāyāti ca idaṁ bhūtakathanavasena vuttaṁ therassa tathābhāvadīpanatthaṁ.",
  "tika-vin01t20:21_10": "Mudukassapi hi ekāsanikassa yāya nisajjāya kiñcimattampi bhojanaṁ bhuttaṁ, vattasīsenapi tato vuṭṭhitassa puna bhuñjituṁ na vaṭṭati.",
  "tika-vin01t20:21_11": "Tenāha tipiṭakacūḷābhayatthero “āsanaṁ vā rakkheyya bhojanaṁ vā”ti.",
  "tika-vin01t20:21_12": "Ukkaṭṭhapiṇḍapātikopi samānoti nidassanamattamidaṁ, thero sapadānacārikesupi ukkaṭṭhoyeva.",
  "tika-vin01t20:21_13": "Ukkaṭṭhasapadānacārikopi hi purato ca pacchato ca āhaṭabhikkhampi aggahetvāva gharadvāre ṭhatvā pattavissajjanameva karoti, tasmā thero ukkaṭṭhasapadānacārikattāpi svātanāya bhikkhaṁ nādhivāseti.",
  "tika-vin01t20:21_14": "Atha kasmā “adhivāsesī”ti āha “sace ekabhattampi na gahessāmī”tiādi.",
  "tika-vin01t20:21_15": "Paṇḍitā hi mātāpitūnaṁ ācariyupajjhāyānaṁ vā kātabbaṁ anuggahaṁ ajjhupekkhitvā dhutaṅgavisuddhikā na bhavanti.",
  "tika-vin01t20:22_0": "33.Majjhimappamāṇoti catuhattho puriso majjhimappamāṇo.",
  "tika-vin01t20:22_1": "“Chahattho”tipi keci.",
  "tika-vin01t20:22_2": "Tiro karonti etāyāti tirokaraṇīti sāṇipākāravacano ayaṁ tirokaraṇī-saddoti āha “tirokaraṇiyanti karaṇatthe bhumma”nti.",
  "tika-vin01t20:22_3": "“Tirokaraṇiyā”ti vattabbe “tirokaraṇiya”nti karaṇatthe bhummaṁ vuttaṁ.",
  "tika-vin01t20:22_4": "Tirokaraṇīya-saddo vā ayaṁ sāṇipākārapariyāyoti dassento āha “atha vā”tiādi.",
  "tika-vin01t20:22_5": "Taṁ parikkhipitvāti taṁ samantato khipitvā, parito bandhitvāti vuttaṁ hoti.",
  "tika-vin01t20:22_6": "Tenāha “samantato katvā”ti.",
  "tika-vin01t20:22_7": "Vibhattipatirūpakopi nipāto hotīti āha “tenāti ayampi vā”tiādi.",
  "tika-vin01t20:23_0": "34.",
  "tika-vin01t20:23_1": "“Atha kho āyasmato sudinnassa pitā sake nivesane paṇītaṁ khādanīyaṁ bhojanīyaṁ paṭiyādāpetvā āyasmato sudinnassa kālaṁ ārocesi –",
  "tika-vin01t20:23_2": "‘kālo, tāta sudinna, niṭṭhitaṁ bhatta’nti” evaṁ kālārocanassa pāḷiyaṁ anāruḷhattā āha –",
  "tika-vin01t20:23_3": "“kiñcāpi pāḷiyaṁ kālārocanaṁ na vutta”nti.",
  "tika-vin01t20:23_4": "Ārociteyeva kāleti “kālo, tāta sudinna, niṭṭhitaṁ bhatta”nti kāle ārociteyeva.",
  "tika-vin01t20:23_5": "Dve puñjeti kahāpaṇapuñjañca suvaṇṇapuñjañca.",
  "tika-vin01t20:24_0": "Pettikanti pitito āgataṁ pettikaṁ.",
  "tika-vin01t20:24_1": "Nihitanti bhūmigataṁ.",
  "tika-vin01t20:24_2": "Payuttanti vaḍḍhivasena payojitaṁ.",
  "tika-vin01t20:24_3": "Taddhitalopaṁ katvā veditabbanti yathā aññatthāpi “pitāmahaṁ dhanaṁ laddhā, sukhaṁ jīvati sañjayo”ti vuttaṁ, evaṁ taddhitalopaṁ katvā vuttanti daṭṭhabbaṁ.",
  "tika-vin01t20:24_4": "Pitāmahato āgataṁ, pitāmahassa vā idaṁ petāmahaṁ.",
  "tika-vin01t20:24_5": "Pabbajitaliṅganti samaṇavesaṁ.",
  "tika-vin01t20:24_6": "Na rājabhītoti aparādhakāraṇā na rājakulā bhīto.",
  "tika-vin01t20:24_7": "Yesaṁ santakaṁ dhanaṁ gahitaṁ, te iṇāyikā.",
  "tika-vin01t20:24_8": "Palibuddho pīḷito.",
  "tika-vin01t20:25_0": "Vibhattipatirūpakoti “tenā”ti padaṁ sandhāyāha.",
  "tika-vin01t20:25_1": "Taṁnidānanti taṁ dhanaṁ nidānaṁ kāraṇamassāti taṁnidānaṁ.",
  "tika-vin01t20:25_2": "Assāti paccattavacanassa, padassa vā.",
  "tika-vin01t20:25_3": "Bhayanti cittassa utrastākārena pavattabhayaṁ adhippetaṁ, na ñāṇabhayaṁ, nāpi “bhāyati etasmā”ti evaṁ vuttaṁ ārammaṇabhayanti āha “cittutrāsoti attho”ti.",
  "tika-vin01t20:25_4": "Chambhitattanti teneva cittutrāsabhayena sakalasarīrassa chambhitabhāvo.",
  "tika-vin01t20:25_5": "Visesato pana hadayamaṁsacalananti āha “kāyakampo hadayamaṁsacalana”nti.",
  "tika-vin01t20:25_6": "Lomahaṁsoti tena bhayena tena chambhitattena sakalasarīralomānaṁ haṭṭhabhāvo, so pana nesaṁ bhittiyaṁ nāgadantānaṁ viya uddhaṁmukhatāti āha “lomānaṁ haṁsanaṁ uddhaggabhāvo”ti.",
  "tika-vin01t20:26_0": "35.Attanāti paccatte karaṇavacanaṁ, sayanti attho.",
  "tika-vin01t20:26_1": "Devaccharānanti anaccantiyo sandhāyāha.",
  "tika-vin01t20:26_2": "Devanāṭakānanti naccantiyo, pariyāyavacanaṁ vā etaṁ devakaññānaṁ.",
  "tika-vin01t20:26_3": "Samuppannabalavasokā hutvāti ayaṁ loko nāma attānaṁva cinteti, tasmā sāpi “idāni ahaṁ anāthā jātā”ti attānaṁva cintayamānā “ayaṁ ajja āgamissati, ajja āgamissatī”ti aṭṭha vassāni bahi na nikkhantā etaṁ nissāya mayā dārakopi na laddho, yassa ānubhāvena jīveyyāmi, ito cāmhi parihīnā aññato cāti samuppannabalavasokā hutvā.",
  "tika-vin01t20:26_4": "Kularukkhapatiṭṭhāpane bījasadisattā kulavaṁsappatiṭṭhāpako putto idha bījakoti adhippetoti āha “kulavaṁsabījakaṁekaṁ putta”nti.",
  "tika-vin01t20:26_5": "Saṁ nāma dhanaṁ, tassa patīti saṁpati, dhanavā vibhavasampanno.",
  "tika-vin01t20:26_6": "Diṭṭhadhammikasamparāyikahitāvahattā tassa hitanti sāpateyyaṁ, tadeva dhanaṁ vibhavoti āha –",
  "tika-vin01t20:26_7": "“imaṁ sāpateyyaṁ evaṁ mahantaṁ amhākaṁ vibhava”nti.",
  "tika-vin01t20:27_0": "36.",
  "tika-vin01t20:27_1": "Itthīnaṁ kumārībhāvappattito paṭṭhāya pacchimavayato oraṁ asati vibandhe aṭṭhame aṭṭhame sattāhe gabbhāsayasaññite tatiye āvatte katipayā lohitapīḷakā saṇṭhahitvā aggahitapubbā eva bhijjanti, tato lohitaṁ paggharati, tattha utusamaññā pupphasamaññā cāti āha –",
  "tika-vin01t20:27_2": "“pupphanti utukāle uppannalohitassa nāma”nti.",
  "tika-vin01t20:27_3": "Gabbhapatiṭṭhānaṭṭhāneti yasmiṁ okāse dārako nibbattati, tasmiṁ padese.",
  "tika-vin01t20:27_4": "Saṇṭhahitvāti nibbattitvā.",
  "tika-vin01t20:27_5": "Bhijjantīti aggahitapubbā eva bhijjanti.",
  "tika-vin01t20:27_6": "Ayañhi tāsaṁ sabhāvo.",
  "tika-vin01t20:27_7": "Dosenāti lohitamalena.",
  "tika-vin01t20:27_8": "Suddhe vatthumhīti paggharitalohitattā anāmayattā ca nahānato paraṁ catutthadivasato paṭṭhāya suddhe gabbhāsaye.",
  "tika-vin01t20:27_9": "Suddhe pana vatthumhi mātāpitūsu ekavāraṁ sannipatitesu yāva satta divasāni khettameva hoti gabbhasaṇṭhahanassa parittassa lohitalepassa vijjamānattā.",
  "tika-vin01t20:27_10": "Keci pana “aḍḍhamāsamattampi khettamevā”ti vadanti.",
  "tika-vin01t20:27_11": "Bāhāyanti adhikaraṇe bhummanti āha “purāṇadutiyikāya yā bāhā, tatra naṁ gahetvā”ti.",
  "tika-vin01t20:27_12": "Upayogatthe bhummavacanampi yujjatiyeva yathā “sudinnassa pādesu gahetvā”ti.",
  "tika-vin01t20:28_0": "Pubbepi paññattasikkhāpadānaṁ sabbhāvato apaññatte sikkhāpadeti pārājikaṁ sandhāya vuttanti āha –",
  "tika-vin01t20:28_1": "“paṭhamapārājikasikkhāpade aṭṭhapite”ti.",
  "tika-vin01t20:28_2": "Vuttamevatthaṁ vibhāvento āha –",
  "tika-vin01t20:28_3": "“bhagavato kira paṭhamabodhiya”ntiādi.",
  "tika-vin01t20:28_4": "Evarūpanti pārājikapaññattiyā anurūpaṁ.",
  "tika-vin01t20:28_5": "Nidassanamattañcetaṁ, saṅghādisesapaññattiyā anurūpampi ajjhācāraṁ nākaṁsuyeva.",
  "tika-vin01t20:28_6": "Tenevāha –",
  "tika-vin01t20:28_7": "“avasese pañca khuddakāpattikkhandhe eva paññapesī”ti.",
  "tika-vin01t20:28_8": "Idañca thullaccayādīnaṁ pañcannaṁ lahukāpattikkhandhānaṁ sabbhāvamattaṁ sandhāya vuttaṁ, na pañcāpattikkhandhānaṁ anavasesato paññattattāva.",
  "tika-vin01t20:28_9": "Paṭhamabodhiyaṁ pañcannaṁ lahukāpattīnaṁ sabbhāvavacaneneva dhammasenāpatissa sikkhāpadapaññattiyācanā visesato garukāpattipaññattiyā pātimokkhuddesassa ca hetubhūtāti daṭṭhabbā.",
  "tika-vin01t20:28_10": "Keci pana “tasmiṁ tasmiṁ pana vatthusmiṁ avasesapañcakhuddakāpattikkhandhe eva paññapesīti idaṁ dvādasame vasse verañjāyaṁ vutthavassena bhagavatā tato paṭṭhāya aṭṭhavassabbhantare paññattasikkhāpadaṁ sandhāya vutta”nti vadanti, taṁ na sundaraṁ tato pubbepi sikkhāpadapaññattiyā sabbhāvato.",
  "tika-vin01t20:28_11": "Teneva verañjakaṇḍe “ekabhikkhunāpi ratticchedo vā pacchimikāya tattha vassaṁ upagacchāmāti vassacchedo vā na kato”ti ca “sāmampi pacanaṁ samaṇasāruppaṁ na hoti, na ca vaṭṭatī”ti ca vuttaṁ.",
  "tika-vin01t20:28_12": "Ārādhayiṁsūti cittaṁ gaṇhiṁsu, ajjhāsayaṁ pūrayiṁsu, hadayagāhiniṁ paṭipattiṁ paṭipajjiṁsūti attho.",
  "tika-vin01t20:28_13": "Ekaṁ samayanti ekasmiṁ samaye, paṭhamabodhiyanti attho.",
  "tika-vin01t20:29_0": "Yaṁ ādīnavanti sambandho.",
  "tika-vin01t20:29_1": "Sikkhāpadaṁ paññapentoti paṭhamapārājikasikkhāpadaṁ paññapento.",
  "tika-vin01t20:29_2": "Ādīnavaṁ dassessatīti “varaṁ te, moghapurisa, āsīvisassa ghoravisassa mukhe aṅgajātaṁ pakkhittaṁ, na tveva mātugāmassa aṅgajāte aṅgajātaṁ pakkhitta”ntiādinā yaṁ ādīnavaṁ dassessati.",
  "tika-vin01t20:29_3": "Abhiviññāpesīti imassa “pavattesī”ti ayamattho kathaṁ laddhoti āha “pavattanāpi hī”tiādi.",
  "tika-vin01t20:29_4": "Kāyaviññatticopanatoti kāyaviññattivasena pavattacalanato.",
  "tika-vin01t20:29_5": "Kasmā panesa methunadhammena anatthikopi samāno tikkhattuṁ abhiviññāpesīti āha –",
  "tika-vin01t20:29_6": "“tikkhattuṁ abhiviññāpanañcesā”tiādi.",
  "tika-vin01t20:29_7": "Tattha tikkhattuṁ abhiviññāpananti muttipāpanavasena tīsu vāresu methunadhammassa pavattanaṁ.",
  "tika-vin01t20:30_0": "Sabbesampi padānaṁ avadhāraṇaphalattā vināpi evakāraṁ avadhāraṇattho viññāyatīti āha “teneva ajjhācārenā”ti.",
  "tika-vin01t20:30_1": "Aṭṭha hi gabbhakāraṇāni.",
  "tika-vin01t20:30_2": "Vuttañhetaṁ –",
  "tika-vin01t20:31_0": "“Methunacoḷaggahaṇaṁ, tanusaṁsaggo ca nābhiāmasanaṁ;",
  "tika-vin01t20:32_0": "Pānaṁ dassanasavanaṁ, ghāyanamiti gabbhahetavo aṭṭhā”ti.",
  "tika-vin01t20:33_0": "Idāni avadhāraṇena nivattitamatthaṁ dassetukāmo āha –",
  "tika-vin01t20:33_1": "“kiṁ pana aññathāpi gabbhaggahaṇaṁ hotī”tiādi.",
  "tika-vin01t20:33_2": "Nanu ca nābhiparāmasanampi kāyasaṁsaggoyeva, kasmā naṁ visuṁ vuttanti?",
  "tika-vin01t20:33_3": "Ubhayesaṁ chandarāgavasena kāyasaṁsaggo vutto, itthiyā chandarāgavasena nābhiparāmasanaṁ, vatthuvasena vā taṁ visuṁ vuttanti daṭṭhabbaṁ.",
  "tika-vin01t20:33_4": "Kathaṁ pana kāyasaṁsaggena gabbhaggahaṇaṁ hoti, kathañca tattha sukkasoṇitassa sambhavoti āha “itthiyo hī”tiādi.",
  "tika-vin01t20:33_5": "Chandarāguppattivasena itthiyā sukkakoṭṭhāso calito hoti, sopi gabbhasaṇṭhānassa paccayo hotīti adhippāyo.",
  "tika-vin01t20:33_6": "Itthisantānepi hi rasādisattadhātuyo labbhantiyeva. Tenāha –",
  "tika-vin01t20:33_7": "“aṅgapaccaṅgaparāmasanaṁ sādiyantiyopi gabbhaṁ gaṇhantī”ti.",
  "tika-vin01t20:33_8": "Gaṇṭhipadesu pana “kāyasaṁsaggādinā sattappakārena gabbhaggahaṇe pitu sukkakoṭṭhāsaṁ vinā chandarāgavasena mātu vikārappattaṁ lohitameva gabbhasaṇṭhānassa paccayo hotī”ti vuttaṁ.",
  "tika-vin01t20:33_9": "“Yassa aṅgapaccaṅgaparāmasanaṁ sādiyitvā mātā puttaṁ paṭilabhati, sace so aparena samayena paripuṇṇindriyo hutvā tādisaṁ pitaraṁ manussajātikaṁ jīvitā voropeti, pitughātakova hotī”ti vadanti.",
  "tika-vin01t20:34_0": "Taṁasuciṁ ekadesaṁ mukhena aggahesīti purāṇacīvaraṁ dhovantī tattha yaṁ asuciṁ addasa, taṁ asuciṁ ekadesaṁ pivi.",
  "tika-vin01t20:34_1": "“Vaṭṭati tumhākaṁ methunadhammo”ti puṭṭho “kappatu vā mā vā kappatu, mayaṁ tena anatthikā”ti dassento āha “anatthikā mayaṁ etenā”ti.",
  "tika-vin01t20:34_2": "Kiñcāpi nābhiparāmasane methunarāgo natthi, tathāpi nābhiparāmasanakāle phassasādiyanavasena assādamattaṁ tassā ahosīti gahetabbaṁ, aññathā gabbhasaṇṭhahanaṁ na siyā.",
  "tika-vin01t20:34_3": "Diṭṭhamaṅgalikāya nābhiparāmasanena maṇḍabyassa nibbatti ahosi, caṇḍapajjotamātu nābhiyaṁ vicchikā pharitvā gatā, tena caṇḍapajjotassa nibbatti ahosīti āha “eteneva nayenā”tiādi.",
  "tika-vin01t20:34_4": "Purisaṁ upanijjhāyatīti vātapānādinā disvā vā diṭṭhapubbaṁ vā purisaṁ upanijjhāyati.",
  "tika-vin01t20:34_5": "Rājorodhā viyāti sīhaḷadīpe kira ekissā itthiyā tathā ahosi, tasmā evaṁ vuttaṁ.",
  "tika-vin01t20:35_0": "Idhāti imasmiṁ vatthusmiṁ.",
  "tika-vin01t20:35_1": "Ayanti sudinnassa purāṇadutiyikā.",
  "tika-vin01t20:35_2": "Yaṁ sandhāyāti yaṁ ajjhācāraṁ sandhāya.",
  "tika-vin01t20:35_3": "Sukkaṁ sandhāya “mātāpitaro ca sannipatitā hontī”ti vuttaṁ, mātā ca utunī hotīti lohitaṁ sandhāya.",
  "tika-vin01t20:35_4": "Tattha sannipatitā hontīti asaddhammavasena ekasmiṁ ṭhāne samāgatā saṅgatā honti.",
  "tika-vin01t20:35_5": "Mātā ca utunī hotīti idaṁ utusamayaṁ sandhāya vuttaṁ, na lokasamaññākarajassa lagganadivasamattaṁ.",
  "tika-vin01t20:35_6": "Gandhabboti tatrūpagasatto, gantabboti vuttaṁ hoti.",
  "tika-vin01t20:35_7": "Ta-kārassa dha-kāro katoti daṭṭhabbaṁ.",
  "tika-vin01t20:35_8": "Atha vā gandhanato uppajjanagatiyā nimittupaṭṭhānena sūcanato dīpanato gandhoti laddhanāmena bhavagāmikammunā abbati pavattatīti gandhabbo, tattha uppajjanakasatto.",
  "tika-vin01t20:35_9": "Paccupaṭṭhito hotīti upagato hoti.",
  "tika-vin01t20:35_10": "Ettha ca na mātāpitūnaṁ sannipātaṁ olokayamāno samīpe ṭhito nāma hoti, kammayantayantito pana eko satto tasmiṁ okāse nibbattanako purimajātiyaṁ ṭhitoyeva gatinimittādiārammaṇakaraṇavasena upapattābhimukho hotīti adhippāyo.",
  "tika-vin01t20:36_0": "Sannipātāti samodhānena samāgamena.",
  "tika-vin01t20:36_1": "Gabbhassāti gabbhe nibbattanakasattassa.",
  "tika-vin01t20:36_2": "Gabbhe nibbattanakasattopi hi gabbhoti vuccati. Yathāha –",
  "tika-vin01t20:36_3": "“yathā kho panānanda, aññā itthikā nava vā dasa vā māse gabbhaṁ kucchinā pariharitvā vijāyantī”ti.",
  "tika-vin01t20:36_4": "Katthaci pana gabbhoti mātukucchi vutto. Yathāha –",
  "tika-vin01t20:37_0": "“Yamekarattiṁ paṭhamaṁ, gabbhe vasati māṇavo;",
  "tika-vin01t20:38_0": "Abbhuṭṭhitova so yāti, sa gacchaṁ na nivattatī”ti. ; –",
  "tika-vin01t20:39_0": "Ettha ca gabbhati attabhāvabhāvena pavattatīti gabbho, kalalādiavattho dhammappabandho, taṁnissitattā pana sattasantāno “gabbho”ti vutto yathā “mañcā ukkuṭṭhiṁ karontī”ti.",
  "tika-vin01t20:39_1": "Taṁnissayabhāvato mātukucchi “gabbho”ti veditabbo.",
  "tika-vin01t20:39_2": "Gabbho viyāti vā.",
  "tika-vin01t20:39_3": "Yathā hi nivāsaṭṭhānatāya sattānaṁ ovarako “gabbho”ti vuccati, evaṁ gabbhaseyyakānaṁ sattānaṁ yāva abhijāti nivāsaṭṭhānatāya mātukucchi “gabbho”ti vuttoti veditabbo.",
  "tika-vin01t20:39_4": "Avakkanti hotīti nibbatti hoti.",
  "tika-vin01t20:40_0": "Ārakkhadevatāti tassa ārakkhatthāya ṭhitā devatā.",
  "tika-vin01t20:40_1": "Assa taṁ ajjhācāranti sambandho.",
  "tika-vin01t20:40_2": "Tathā nicchāresunti tathā mahantaṁ saddaṁ katvā nicchāresuṁ.",
  "tika-vin01t20:40_3": "Kiñcāpi idha pāḷiyaṁ ākāsaṭṭhadevatā visuṁ na āgatā, tathāpi saddassa anussāvane ayamanukkamoti dassetuṁ cātumahārājikadevatāyo dvidhā katvā ākāsaṭṭhadevatā visuṁ vuttā.",
  "tika-vin01t20:40_4": "Tenettha ākāsaṭṭhakānaṁ visuṁ gahitattā cātumahārājikāti paribhaṇḍapabbataṭṭhakā veditabbā.",
  "tika-vin01t20:40_5": "Itihāti nipātasamudāyo evaṁsaddassa atthe daṭṭhabboti āha “eva”nti.",
  "tika-vin01t20:40_6": "Khaṇena muhuttenāti padadvayaṁ vevacanabhāvato samānatthamevāti daṭṭhabbaṁ.",
  "tika-vin01t20:40_7": "Ekakolāhalamahosīti devabrahmalokesu ekakolāhalamahosi.",
  "tika-vin01t20:40_8": "Kiñcāpi hi so saddo yāva brahmalokā abbhuggacchi, tathāpi na so manussānaṁ visayo tesaṁ rūpaṁ viya, teneva bhikkhū pucchiṁsu –",
  "tika-vin01t20:40_9": "“kacci no tvaṁ, āvuso sudinna, anabhirato”ti.",
  "tika-vin01t20:41_0": "37.“Evaṁ mātāputtānaṁ pabbajjā saphalā ahosi, pitā pana vippaṭisārābhibhūto vihāsī”ti vacanato sudinnassa tasmiṁ attabhāve arahattādhigamo nāhosīti viññāyati.",
  "tika-vin01t20:41_1": "Keci pana “pubbekatapuññatāya codiyamānassa bhabbakulaputtassāti vuttattā sudinno taṁ kukkuccaṁ vinodetvā arahattaṁ sacchākāsi, teneva pabbajjā anuññātā”ti vadanti.",
  "tika-vin01t20:41_2": "Taṁ pāḷiyā aṭṭhakathāya ca na sameti.",
  "tika-vin01t20:41_3": "Pubbekatapuññatā ca appamāṇaṁ tādisassapi antarākatapāpakammassa vasena ajātasattuno viya adhigamantarāyadassanato.",
  "tika-vin01t20:41_4": "Katākatānusocanalakkhaṇaṁ kukkuccaṁ idhādhippetanti āha “ajjhācārahetuko pacchānutāpo”ti.",
  "tika-vin01t20:41_5": "Kataṁ ajjhācāraṁ paṭicca anusocanavasena virūpaṁ saraṇaṁ cintanaṁ vippaṭisāroti āha “vippaṭisārotipi tasseva nāma”nti.",
  "tika-vin01t20:41_6": "Kucchitaṁ kataṁ kiriyāti kukataṁ, kukatameva kukkuccanti āha “kucchitakiriyābhāvato kukkucca”nti.",
  "tika-vin01t20:41_7": "Pariyādinnamaṁsalohitattāti parikkhīṇamaṁsalohitattā.",
  "tika-vin01t20:41_8": "Avipphārikoti uddesādīsu byāpārarahito, abyāvaṭoti attho.",
  "tika-vin01t20:41_9": "Vahacchinnoti chinnavaho, bhāravahanena chinnakkhandhoti vuttaṁ hoti.",
  "tika-vin01t20:41_10": "Taṁ taṁ cintayīti “yadi ahaṁ taṁ pāpaṁ na karissaṁ, ime bhikkhū viya paripuṇṇasīlo assa”ntiādinā taṁ taṁ cintayi.",
  "tika-vin01t20:42_0": "38.Evaṁbhūtanti kisalūkhādibhāvappattaṁ.",
  "tika-vin01t20:42_1": "Gaṇasaṅgaṇikāpapañcenāti gaṇe janasamāgame sannipatanaṁ gaṇasaṅgaṇikā, gaṇasaṅgaṇikāyeva papañco gaṇasaṅgaṇikāpapañco, tena.",
  "tika-vin01t20:42_2": "Yassāti ye assa.",
  "tika-vin01t20:42_3": "Kathāphāsukāti vissāsikabhāveneva kathākaraṇe phāsukā, sukhena vattuṁ sakkuṇeyyā, sukhasambhāsāti attho.",
  "tika-vin01t20:42_4": "Pasādassa pamāṇato ūnādhikattaṁ sabbadā sabbesaṁ natthīti āha “pasādapatiṭṭhānokāsassa sampuṇṇattā”ti.",
  "tika-vin01t20:42_5": "Dānīti imasmiṁ atthe etarahi-saddo atthīti āha “dānīti nipāto”ti.",
  "tika-vin01t20:42_6": "No-saddopi nu-saddo viya pucchanatthoti āha “kaccinu tva”nti.",
  "tika-vin01t20:42_7": "Tameva anabhiratinti tehi bhikkhūhi pucchitaṁ tameva gihibhāvapatthanākāraṁ anabhiratiṁ.",
  "tika-vin01t20:42_8": "“Tamevā”ti avadhāraṇena nivattitamatthaṁ dassento āha “adhikusalāna”ntiādi.",
  "tika-vin01t20:42_9": "Adhikusalā dhammā samathavipassanādayo.",
  "tika-vin01t20:42_10": "Atthīti visayabhāvena citte parivattanaṁ sandhāya vuttaṁ, na pāpassa vattamānataṁ sandhāya, atthi visayabhāvena citte parivattatīti vuttaṁ hoti. Tenāha –",
  "tika-vin01t20:42_11": "“niccakālaṁ abhimukhaṁ viya me tiṭṭhatī”ti.",
  "tika-vin01t20:43_0": "Yaṁ tvanti ettha yanti hetuatthe nipāto, karaṇatthe vā paccattavacananti āha “yena pāpenā”ti.",
  "tika-vin01t20:43_1": "Anekapariyāyenāti ettha pariyāya-saddo kāraṇavacanoti āha “anekakāraṇenā”ti.",
  "tika-vin01t20:43_2": "Virāgatthāyāti bhavabhogesu virajjanatthāya.",
  "tika-vin01t20:43_3": "No rāgena rajjanatthāyāti bhavabhogesuyeva rāgena arañjanatthāya.",
  "tika-vin01t20:43_4": "Tenāha “bhagavatā hī”tiādi.",
  "tika-vin01t20:43_5": "Esa nayo sabbapadesūti adhippāyikamattaṁ sabbapadesu atidissati.",
  "tika-vin01t20:43_6": "Idaṁ panettha pariyāyavacanamattanti “visaṁyogāyā”tiādīsu sabbapadesu “kilesehi visaṁyujjanatthāyā”tiādinā padatthavibhāvanavasena vuttapariyāyavacanaṁ sandhāya vadati.",
  "tika-vin01t20:43_7": "Na saṁyujjanatthāyāti kilesehi na saṁyujjanatthāya.",
  "tika-vin01t20:43_8": "Aggahaṇatthāyāti kilese aggahaṇatthāya, bhavabhoge vā taṇhādiṭṭhivasena aggahaṇatthāya.",
  "tika-vin01t20:43_9": "Na saṅgahaṇatthāyāti etthāpi imināva nayena attho veditabbo.",
  "tika-vin01t20:44_0": "Nibbattitalokuttaranibbānamevāti saṅkhārehi nikkhantaṁ vivittaṁ, tatoyeva lokato uttiṇṇattā lokuttaraṁ nibbānaṁ.",
  "tika-vin01t20:44_1": "Madanimmadanāyāti vāti ettha avuttasamuccayatthena vā-saddena ādiatthena iti-saddena vā “pipāsavinayāyā”tiādi sabbaṁ saṅgahitanti daṭṭhabbaṁ.",
  "tika-vin01t20:44_2": "Nibbānaṁ ārammaṇaṁ katvā pavattamānena ariyamaggena pahīyamānā rāgamānamadādayo taṁ patvā pahīyanti nāmāti āha “yasmā pana taṁ āgammā”tiādi.",
  "tika-vin01t20:44_3": "Tattha taṁ āgammāti nibbānaṁ āgamma paṭicca ariyamaggassa ārammaṇapaccayabhāvahetu.",
  "tika-vin01t20:44_4": "Mānamadapurisamadādayoti ettha jātiādiṁ nissāya seyyassa “seyyohamasmī”tiādinā uppajjanakamānoyeva madajananaṭṭhena madoti mānamado.",
  "tika-vin01t20:44_5": "Purisamado vuccati purisamāno, “ahaṁ puriso”ti uppajjanakamāno.",
  "tika-vin01t20:44_6": "“Asaddhammasevanasamatthataṁ nissāya pavatto māno, rāgo eva vā purisamado”ti keci.",
  "tika-vin01t20:44_7": "Ādi-saddena balamadayobbanamadādiṁ saṅgaṇhāti.",
  "tika-vin01t20:44_8": "Mahāgaṇṭhipade pana majjhimagaṇṭhipade ca “purisamado nāma sambhavo”ti vuttaṁ, taṁ idha yuttaṁ viya na dissati.",
  "tika-vin01t20:44_9": "Na hi “bhagavatā sambhavassa vināsāya dhammo desito”ti vattuṁ vaṭṭati.",
  "tika-vin01t20:44_10": "Nimmadāti vigatamadabhāvā.",
  "tika-vin01t20:44_11": "Imameva hi atthaṁ dassetuṁ “amadā”ti vuttaṁ.",
  "tika-vin01t20:44_12": "Madā nimmadīyanti ettha amadabhāvaṁ vināsaṁ gacchantīti madanimmadano.",
  "tika-vin01t20:44_13": "Esa nayo sesapadesupi.",
  "tika-vin01t20:45_0": "Kāmapipāsāti kāmānaṁ pātukamyatā, kāmataṇhāti attho.",
  "tika-vin01t20:45_1": "Ālīyanti abhiramitabbaṭṭhena sevīyantīti ālayā, pañca kāmaguṇāti āha “pañca kāmaguṇālayā”ti.",
  "tika-vin01t20:45_2": "Pañcasu hi kāmaguṇesu chandarāgappahāneneva pañca kāmaguṇāpi pahīnā nāma honti, teneva “yo, bhikkhave, rūpesu chandarāgo”tiādi vuttaṁ.",
  "tika-vin01t20:45_3": "Pañcakāmaguṇesu vā ālayā pañcakāmaguṇālayā.",
  "tika-vin01t20:45_4": "Ālīyanti allīyanti abhiramanavasena sevantīti ālayāti hi taṇhāvicaritānaṁ adhivacanaṁ.",
  "tika-vin01t20:45_5": "Tebhūmakavaṭṭanti tīsu bhūmīsu kammakilesavipākā vaṭṭanaṭṭhena vaṭṭaṁ.",
  "tika-vin01t20:45_6": "Virajjatīti palujjati.",
  "tika-vin01t20:45_7": "“Virajjatīti kāmavināso vutto, nirujjhatīti ekappahārena vināso”ti gaṇṭhipadesu vuttaṁ.",
  "tika-vin01t20:45_8": "Virāgo nirodhoti sāmaññacodanāyapi “taṇhākkhayo”ti adhikatattā taṇhāya eva virajjanaṁ nirujjhanañca vuttaṁ.",
  "tika-vin01t20:46_0": "Catasso yoniyoti ettha yonīti khandhakoṭṭhāsassapi kāraṇassapi passāvamaggassapi nāmaṁ.",
  "tika-vin01t20:46_1": "“Catasso nāgayoniyo catasso supaṇṇayoniyo”ti ettha hi khandhakoṭṭhāso yoni nāma.",
  "tika-vin01t20:46_2": "“Yoni hesā bhūmija phalassa adhigamāyā”ti ettha kāraṇaṁ.",
  "tika-vin01t20:46_3": "“Na cāhaṁ brāhmaṇaṁ brūmi, yonijaṁ mattisambhava”nti ettha passāvamaggo.",
  "tika-vin01t20:46_4": "Idha pana khandhakoṭṭhāso “yonī”ti adhippeto.",
  "tika-vin01t20:46_5": "Yavanti tāya sattā amissitāpi samānajātitāya missitā hontīti yoni.",
  "tika-vin01t20:46_6": "Sā pana atthato aṇḍādiuppattiṭṭhānavisiṭṭho khandhānaṁ bhāgaso pavattiviseso, sā ca aṇḍajajalābujasaṁsedajaopapātikavasena catubbidhā.",
  "tika-vin01t20:46_7": "Vuttañhetaṁ “catasso kho imā, sāriputta, yoniyo.",
  "tika-vin01t20:46_8": "Katamā catasso?",
  "tika-vin01t20:46_9": "Aṇḍajā yoni jalābujā yoni saṁsedajā yoni opapātikā yonī”ti.",
  "tika-vin01t20:47_0": "Tattha aṇḍe jātā aṇḍajā.",
  "tika-vin01t20:47_1": "Jalābumhi jātā jalābujā.",
  "tika-vin01t20:47_2": "Saṁsede jātā saṁsedajā.",
  "tika-vin01t20:47_3": "Vinā etehi kāraṇehi uppatitvā viya nibbattāti opapātikā.",
  "tika-vin01t20:47_4": "Ettha ca petaloke tiracchāne manussesu ca aṇḍajādayo catassopi yoniyo sambhavanti, manussesu panettha kecideva opapātikā honti mahāpadumakumārādayo viya.",
  "tika-vin01t20:47_5": "Aṇḍajāpi kontaputtā dvebhātiyatherā viya, saṁsedajāpi padumagabbhe nibbattapokkharasātibrāhmaṇapadumavatīdevīādayo viya kecideva honti, yebhuyyena pana manussā jalābujāva.",
  "tika-vin01t20:47_6": "Petesupi nijjhāmataṇhikapetānaṁ niccadukkhāturatāya kāmasevanā natthi, tasmā te gabbhaseyyakā na honti.",
  "tika-vin01t20:47_7": "Jālāvantatāya na tāsaṁ kucchiyaṁ gabbho saṇṭhāti, tasmā te opapātikāyeva saṁsedajatāyapi asambhavato, avasesapetā pana catuyonikāpi honti.",
  "tika-vin01t20:47_8": "Yathā ca te, evaṁ yakkhāpi sabbacatuppadapakkhijātidīghajātiādayopi sabbe catuyonikāyeva.",
  "tika-vin01t20:47_9": "Sabbe nerayikā ca catumahārājikato paṭṭhāya uparidevā ca opapātikāyeva, bhummadevā pana catuyonikāva honti.",
  "tika-vin01t20:47_10": "Tattha devamanussesu saṁsedajaopapātikānaṁ ayaṁ viseso –",
  "tika-vin01t20:47_11": "saṁsedajā mandā daharā hutvā nibbattanti, opapātikā soḷasavassuddesikā hutvā.",
  "tika-vin01t20:48_0": "Pañca gatiyoti ettha sukatadukkaṭakammavasena gantabbā upapajjitabbāti gatiyo.",
  "tika-vin01t20:48_1": "Yathā hi kammabhavo paramatthato asatipi kārake paccayasāmaggiyā siddho, taṁsamaṅginā santānalakkhaṇena sattena katoti voharīyati, evaṁ upapattibhavalakkhaṇagatiyo paramatthato asatipi gamake taṁtaṁkammavasena yesaṁ tāni kammāni tehi gantabbāti voharīyanti.",
  "tika-vin01t20:48_2": "Apica gatigati nibbattigati ajjhāsayagati vibhavagati nipphattigatīti bahuvidhā gati nāma.",
  "tika-vin01t20:48_3": "Tattha “taṁ gatiṁ pecca gacchāmī”ti ca “yassa gatiṁ na jānanti, devā gandhabbamānusā”ti ca ayaṁ gatigati nāma.",
  "tika-vin01t20:48_4": "“Imesaṁ kho panāhaṁ bhikkhūnaṁ sīlavantānaṁ neva jānāmi āgatiṁ vā gatiṁ vā”ti ayaṁ nibbattigati nāma.",
  "tika-vin01t20:48_5": "“Evampi kho te ahaṁ brahme gatiñca pajānāmi cutiñca pajānāmī”ti ayaṁ ajjhāsayagati nāma.",
  "tika-vin01t20:48_6": "“Vibhavo gati dhammānaṁ, nibbānaṁ arahato gatī”ti ayaṁ vibhavagati nāma.",
  "tika-vin01t20:48_7": "“Dveyeva gatiyo sambhavanti anaññā”ti ayaṁ nipphattigati nāma.",
  "tika-vin01t20:48_8": "Tāsu idha gatigati adhippetā, sā pana nirayatiracchānayonipettivisayamanaussadevānaṁ vasena pañcavidhā hoti.",
  "tika-vin01t20:48_9": "Vuttañhetaṁ –",
  "tika-vin01t20:48_10": "“pañca kho imā, sāriputta, gatiyo.",
  "tika-vin01t20:48_11": "Katamā pañca?",
  "tika-vin01t20:48_12": "Nirayo tiracchānayoni pettivisayo manussā devā”ti.",
  "tika-vin01t20:49_0": "Tattha yassa uppajjati, taṁ brūhentoyeva uppajjatīti ayo, sukhaṁ.",
  "tika-vin01t20:49_1": "Natthi ettha ayoti nirayo, tato eva ramitabbaṁ assādetabbaṁ tattha natthīti niratiatthena nirassādaṭṭhena ca nirayoti vuccati.",
  "tika-vin01t20:49_2": "Tiriyaṁ añcitāti tiracchānā, devamanussādayo viya uddhaṁ dīghā ahutvā tiriyaṁ dīghāti attho.",
  "tika-vin01t20:49_3": "Pakaṭṭhato sukhato ayanaṁ apagamo peccabhāvo, taṁ peccabhāvaṁ pattānaṁ visayoti pettivisayo, petayoni.",
  "tika-vin01t20:49_4": "Manassa ussannatāya manussā, satisūrabhāvabrahmacariyayogyatādiguṇavasena upacitamānasatāya ukkaṭṭhaguṇacittatāya manussāti vuttaṁ hoti, ayaṁ panattho nippariyāyato jambudīpavāsīvasena veditabbo. Yathāha –",
  "tika-vin01t20:49_5": "“tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṁse.",
  "tika-vin01t20:49_6": "Katamehi tīhi?",
  "tika-vin01t20:49_7": "Sūrā satimanto idha brahmacariyavāso”ti.",
  "tika-vin01t20:49_8": "Tathā hi buddhā ca bhagavanto paccekabuddhā aggasāvakā mahāsāvakā cakkavattino aññe ca mahānubhāvā sattā tattheva uppajjanti, tehi samānarūpāditāya pana saddhiṁ parittadīpavāsīhi itaramahādīpavāsinopi manussātveva paññāyiṁsu.",
  "tika-vin01t20:50_0": "Apare pana bhaṇanti “lobhādīhi alobhādīhi ca sahitassa manassa ussannatāya manussā.",
  "tika-vin01t20:50_1": "Ye hi sattā manussajātikā, tesu visesato lobhādayo alobhādayo ca ussannā.",
  "tika-vin01t20:50_2": "Te lobhādiussannatāya apāyamaggaṁ, alobhādiussannatāya sugatimaggaṁ nibbānagāmimaggañca paripūrenti, tasmā lobhādīhi alobhādīhi ca sahitassa manassa ussannatāya parittadīpavāsīhi saddhiṁ catumahādīpavāsino sattavisesā manussāti vuccantī”ti.",
  "tika-vin01t20:50_3": "Lokiyā pana “manuno apaccabhāvena manussā”ti vadanti.",
  "tika-vin01t20:50_4": "Manu nāma paṭhamakappiko lokamariyādāya ādibhūto sattānaṁ hitāhitavidhāyako kattabbākattabbatāvasena pituṭṭhāniyo, yo sāsane mahāsammatoti vuccati amhākaṁ bodhisatto, paccakkhato paramparāya ca tassa ovādānusāsaniyaṁ ṭhitā sattā puttasadisatāya “manussā, mānusā”ti ca vuccanti.",
  "tika-vin01t20:50_5": "Tato eva hi te “mānavā manujā”ti ca voharīyanti.",
  "tika-vin01t20:51_0": "Pañcahi kāmaguṇehi attano attano devānubhāvasaṅkhātehi iddhivisesehi ca dibbanti kīḷanti laḷanti jotantīti devā.",
  "tika-vin01t20:51_1": "Tattha kāmadevā kāmaguṇehi ceva iddhivisesehi ca, itare iddhiviseseheva dibbantīti veditabbā.",
  "tika-vin01t20:51_2": "Saraṇanti vā gamiyanti abhitthavīyantīti vā devā.",
  "tika-vin01t20:51_3": "Ettha ca nirayagatidevagatimanussagatīhi saddhiṁ okāsena khandhā vuttā.",
  "tika-vin01t20:51_4": "Tiracchānayonipettivisayaggahaṇena khandhānaṁ eva gahaṇaṁ veditabbaṁ tesaṁ tādisassa paricchinnassa okāsassa abhāvato.",
  "tika-vin01t20:51_5": "Yattha yattha vā te araññasamuddapabbatapādādike nibaddhavāsaṁ vasanti, tādisassa ṭhānassa vasena okāsopi gahetabbo.",
  "tika-vin01t20:51_6": "Satta viññāṇaṭṭhitiyo nava sattāvāsā ca heṭṭhā saṁvaṇṇitanayā eva.",
  "tika-vin01t20:51_7": "Aparāparabhāvāyāti aparāparaṁ yoniādito yoniādibhāvāya.",
  "tika-vin01t20:51_8": "Ābandhanaṁ gaṇṭhikaraṇaṁ, saṁsibbanaṁ tunnakaraṇaṁ.",
  "tika-vin01t20:51_9": "Taṇhāya nikkhantaṁ tattha tassā sabbaso abhāvato, nikkhamanañcassa taṇhāya visaṁyogo evāti āha “visaṁyutta”nti.",
  "tika-vin01t20:52_0": "Kāmānaṁ pahānanti ettha kāmaggahaṇena kāmīyatīti kāmo, kāmetīti kāmoti duvidhassapi kāmassa saṅgaho katoti āha “vatthukāmānaṁ kilesakāmānañca pahāna”nti.",
  "tika-vin01t20:52_1": "Vatthukāmappahānañcettha tesu chandarāgappahānenāti veditabbaṁ.",
  "tika-vin01t20:52_2": "Kāmasaññānanti kāmesu, kāmasahagatānaṁ vā saññānaṁ.",
  "tika-vin01t20:52_3": "Pariññāti tividhāpi pariññā idhādhippetāti āha “ñātatīraṇapahānavasena tividhā pariññā”ti.",
  "tika-vin01t20:52_4": "Tattha katamā ñātapariññā?",
  "tika-vin01t20:52_5": "Sabbaṁ tebhūmakaṁ nāmarūpaṁ “idaṁ rūpaṁ, ettakaṁ rūpaṁ, na ito bhiyyo, idaṁ nāmaṁ, ettakaṁ nāmaṁ, na ito bhiyyo”ti bhūtupādāyabhedaṁ rūpaṁ phassādibhedaṁ nāmañca lakkhaṇarasapaccupaṭṭhānapadaṭṭhānato vavatthapeti, kammāvijjādikañcassa paccayaṁ pariggaṇhāti, ayaṁ ñātapariññā.",
  "tika-vin01t20:53_0": "Katamā tīraṇapariññā?",
  "tika-vin01t20:53_1": "Evaṁ ñātaṁ katvā taṁ sabbaṁ tīreti aniccato dukkhato rogatoti dvācattālīsāya ākārehi, ayaṁ tīraṇapariññā nāma.",
  "tika-vin01t20:53_2": "Katamā pahānapariññā?",
  "tika-vin01t20:53_3": "Evaṁ tīrayitvā aggamaggena sabbasmiṁ chandarāgaṁ pajahati, ayaṁ pahānapariññā.",
  "tika-vin01t20:53_4": "Diṭṭhivisuddhikaṅkhāvitaraṇavisuddhiyo vā ñātapariññā, maggāmaggapaṭipadāñāṇadassanavisuddhiādayo, kalāpasammasanādianulomapariyosānā vā paññā tīraṇapariññā, ariyamagge ñāṇaṁ nippariyāyena pahānapariññā.",
  "tika-vin01t20:53_5": "Idha pana kāmasaññānaṁ sabhāvalakkhaṇapaṭivedhavasena aniccādisāmaññalakkhaṇavasena ca pavattamānānaṁ ñātatīraṇapariññānampi kiccanipphattiyā maggeneva ijjhanato maggakkhaṇaṁyeva sandhāya tividhāpi pariññā vuttā.",
  "tika-vin01t20:53_6": "Teneva “imesu pañcasu ṭhānesu kilesakkhayakaro lokuttaramaggova kathito”ti vuttaṁ.",
  "tika-vin01t20:54_0": "Kāmesu, kāme vā pātumicchā kāmapipāsāti āha –",
  "tika-vin01t20:54_1": "“kāmesu pātabyatānaṁ, kāme vā pātumicchāna”nti.",
  "tika-vin01t20:54_2": "Imesu pañcasu ṭhānesūti “kāmānaṁ pahānaṁ akkhāta”ntiādinā vuttesu pañcasu ṭhānesu.",
  "tika-vin01t20:54_3": "Tīsu ṭhānesūti “virāgāya dhammo desito, no sarāgāya, visaṁyogāya dhammo desito, no saṁyogāya, anupādānāya dhammo desito, no saupādānāyā”ti evaṁ vuttesu ṭhānesu.",
  "tika-vin01t20:54_4": "Vippaṭisāraṁ karotīti evaṁ taṁ pāpaṁ vippaṭisāraṁ uppādeti.",
  "tika-vin01t20:54_5": "Kīdisaṁ vippaṭisāraṁ karotīti āha “īdisepi nāmā”tiādi.",
  "tika-vin01t20:55_0": "39.Nevapiyakamyatāyāti attani satthu neva piyabhāvakāmatāya.",
  "tika-vin01t20:55_1": "Na bhedapurekkhāratāyāti na satthu tena bhikkhunā bhedanādhippāyapurekkhāratāya.",
  "tika-vin01t20:55_2": "Na kalisāsanāropanatthāyāti na dosāropanatthāya.",
  "tika-vin01t20:55_3": "Kalīti kodhassetaṁ adhivacanaṁ, tassa sāsanaṁ kalisāsanaṁ, kodhavasena vuccamāno garahadoso.",
  "tika-vin01t20:55_4": "Velanti sikkhāpadavelaṁ.",
  "tika-vin01t20:55_5": "Mariyādanti tasseva vevacanaṁ.",
  "tika-vin01t20:55_6": "Sikkhāpadañhi anatikkamanīyaṭṭhena “velā, mariyādā”ti ca vuccati.",
  "tika-vin01t20:56_0": "Ajjhācāravītikkamoti methunavasena pavattaajjhācārasaṅkhāto vītikkamo.",
  "tika-vin01t20:56_1": "Pakaraṇeti ettha pa-saddo ārambhavacanoti āha “kattuṁ ārabhatī”ti.",
  "tika-vin01t20:56_2": "Katthaci upasaggo dhātuatthameva vadati, na visesatthajotakoti āha “karotiyeva vā”ti.",
  "tika-vin01t20:56_3": "Jātiyāti khattiyādijātiyā.",
  "tika-vin01t20:56_4": "Gottenāti gotamakassapādigottena.",
  "tika-vin01t20:56_5": "Kolaputtiyenāti khattiyādijātīsuyeva sakkakulasotthiyakulādivisiṭṭhakulānaṁ puttabhāvena.",
  "tika-vin01t20:56_6": "Yasassīti mahāparivāro.",
  "tika-vin01t20:56_7": "Pesalanti piyasīlaṁ.",
  "tika-vin01t20:56_8": "Avikampamānenāti paṭighānunayehi akampamānena.",
  "tika-vin01t20:56_9": "Yassa tasmiṁ attabhāve uppajjanārahānaṁ maggaphalānaṁ upanissayo natthi, taṁ buddhā “moghapurisā”ti vadanti ariṭṭhalāḷudāyīādike viya.",
  "tika-vin01t20:56_10": "Upanissaye satipi tasmiṁ khaṇe magge vā phale vā asati “moghapurisā”ti vadantiyeva dhaniyaupasenattherādike viya.",
  "tika-vin01t20:56_11": "Sudinnassa pana tasmiṁ attabhāve maggaphalānaṁ upanissayo samucchinnoyeva, tena naṁ “moghapurisā”ti āha.",
  "tika-vin01t20:57_0": "Samaṇakaraṇānaṁ dhammānanti hirottappādīnaṁ.",
  "tika-vin01t20:57_1": "Maggaphalanibbānaggahaṇena paṭivedhasāsanassa gahitattā sāsanānanti paṭipattipariyattisāsanānaṁ gahaṇaṁ veditabbaṁ.",
  "tika-vin01t20:57_2": "Chavinti tesaṁ pabhassarakaraṇaṁ chaviṁ.",
  "tika-vin01t20:57_3": "Kiṁ tanti āha “chāya”nti, tesaṁ pakāsakaṁ obhāsanti attho.",
  "tika-vin01t20:57_4": "Kiṁ tanti āha “sundarabhāva”nti.",
  "tika-vin01t20:57_5": "Chavimanugataṁ anucchavikaṁ.",
  "tika-vin01t20:57_6": "Patirūpantiādīsupi “tesa”nti ānetvā sambandhitabbaṁ.",
  "tika-vin01t20:57_7": "Samaṇānaṁ kammaṁ sāmaṇakaṁ, na sāmaṇakaṁ assāmaṇakaṁ.",
  "tika-vin01t20:57_8": "Kathaṁ-saddayogena “na sakkhissasī”ti anāgatavacanaṁ kataṁ.",
  "tika-vin01t20:57_9": "“Nāma-saddayogenā”ti ca vadanti.",
  "tika-vin01t20:58_0": "Dayālukenāti anukampāya sahitena.",
  "tika-vin01t20:58_1": "Paribhāsantoti garahanto.",
  "tika-vin01t20:58_2": "Niruttinayena āsīvisa-saddassa atthaṁ dassento āha “āsu sīgha”ntiādi.",
  "tika-vin01t20:58_3": "Etassāti āsīvisassa.",
  "tika-vin01t20:58_4": "Āgacchatīti yo tena daṭṭho, taṁ patiāgacchati.",
  "tika-vin01t20:58_5": "Āsittavisotipi āsīviso, sakalakāye āsiñcitvā viya ṭhapitaviso parassa ca sarīre āsiñcanavisoti attho.",
  "tika-vin01t20:58_6": "Asitavisotipi āsīviso.",
  "tika-vin01t20:58_7": "Yaṁ yañhi etena asitaṁ hoti paribhuttaṁ, taṁ visameva sampajjati, tasmā asitaṁ visaṁ etassāti asitavisoti vattabbe “āsīviso”ti niruttinayena vuttaṁ.",
  "tika-vin01t20:58_8": "Asisadisavisotipi āsīviso, asi viya tikhiṇaṁ parassa mammacchedanasamatthaṁ visaṁ etassāti āsīvisoti vuttaṁ hoti.",
  "tika-vin01t20:58_9": "Āsīti vā dāṭhā vuccati, tattha sannihitavisoti āsīviso.",
  "tika-vin01t20:58_10": "Sesasappehi kaṇhasappassa mahāvisattā āsīvisassānantaraṁ kaṇhasappo vutto.",
  "tika-vin01t20:58_11": "Sappamukhampi aṅgārakāsu viya bhayāvahattā akusaluppattiyā ṭhānaṁ na hotīti akusalakammato nivāraṇādhippāyena sīlabhedatopi suddhasīle ṭhitassa maraṇameva varataranti dassetuṁ “āsīvisassa kaṇhasappassa mukhe aṅgajātaṁ pakkhittaṁ vara”nti vuttaṁ.",
  "tika-vin01t20:58_12": "Pabbajitena hi katapāpakammaṁ bhagavato āṇātikkamanato vatthumahantatāya mahāsāvajjaṁ.",
  "tika-vin01t20:58_13": "Kāsunti āvāṭopi vuccati rāsipi.",
  "tika-vin01t20:59_0": "“Kinnu santaramānova, kāsuṁ khaṇasi sārathi;",
  "tika-vin01t20:60_0": "Puṭṭho me samma akkhāhi, kiṁ kāsuyā karissasī”ti. –",
  "tika-vin01t20:61_0": "Ettha hi āvāṭo kāsu nāma.",
  "tika-vin01t20:62_0": "“Aṅgārakāsuṁ apare phuṇanti, narā rudantā paridaḍḍhagattā”ti –",
  "tika-vin01t20:63_0": "Ettha rāsi.",
  "tika-vin01t20:63_1": "Idha pana ubhayampi adhippetanti āha “aṅgārapuṇṇakūpe aṅgārarāsimhi vā”ti.",
  "tika-vin01t20:63_2": "Kassati khaṇīyatīti kāsu, āvāṭo.",
  "tika-vin01t20:63_3": "Kasīyati cīyatīti kāsu, rāsi.",
  "tika-vin01t20:63_4": "Padittāyāti dippamānāya.",
  "tika-vin01t20:63_5": "Saṁ-saddo ettha samantapariyāyoti āha “samantato pajjalitāyā”ti.",
  "tika-vin01t20:64_0": "Idaṁ mātugāmassa aṅgajāte aṅgajātapakkhipanaṁ nidānaṁ kāraṇamassa nirayupapajjanassāti itonidānaṁ, bhāvanapuṁsakañcetaṁ.",
  "tika-vin01t20:64_1": "Paccattavacanassa to-ādeso kato, tassa ca samāsepi alopo.",
  "tika-vin01t20:64_2": "Tattha nāma tvanti ettha tvaṁ-saddo “samāpajjissasī”ti iminā sambandhamupagacchamāno atthīti āha “tvanti taṁsaddassa vevacana”nti.",
  "tika-vin01t20:64_3": "“Yaṁ tanti pana pāṭho yuttarūpo”ti gaṇṭhipadesu vuttaṁ.",
  "tika-vin01t20:64_4": "Yaṁ tanti nāyaṁ uddesaniddeso, yathā loke yaṁ vā taṁ vāti avaññātavacanaṁ, evaṁ daṭṭhabbanti āha –",
  "tika-vin01t20:64_5": "“yaṁ vā taṁ vā hīḷitaṁ avaññātanti vuttaṁ hotī”ti.",
  "tika-vin01t20:64_6": "Nīcajanānanti nihīnaguṇānaṁ sattānaṁ.",
  "tika-vin01t20:64_7": "Gāmadhammanti ettha gāma-saddena gāmavāsino vuttā abhedūpacārenāti āha “gāmavāsikamanussāna”nti.",
  "tika-vin01t20:64_8": "Kilesapaggharaṇakaṁ dhammanti rāgādikilesavissandanakadhammaṁ.",
  "tika-vin01t20:64_9": "Methunadhammo hi rāgaṁ paggharati.",
  "tika-vin01t20:64_10": "Methunadhammassa mahāsāvajjatāya oḷārikattā vuttaṁ “asukhuma”nti.",
  "tika-vin01t20:64_11": "Anipuṇanti tasseva vevacanaṁ.",
  "tika-vin01t20:64_12": "Udake bhavaṁ odakaṁ. Kiṁ taṁ?",
  "tika-vin01t20:64_13": "Udakakiccanti āha –",
  "tika-vin01t20:64_14": "“udakakiccaṁ antikaṁ avasānaṁ assā”ti.",
  "tika-vin01t20:64_15": "Samāpajjissatīti anāgatavacanaṁ nāma-saddayogena katanti āha –",
  "tika-vin01t20:64_16": "“samāpajjissatīti…pe…",
  "tika-vin01t20:64_17": "nāma-saddenayojetabba”nti.",
  "tika-vin01t20:64_18": "Loke methunadhammassa ādikattā koci paṭhamakappiko, na panāyanti āha –",
  "tika-vin01t20:64_19": "“sāsanaṁ sandhāya vadatī”ti.",
  "tika-vin01t20:64_20": "Bahūnanti puggalāpekkhaṁ, na pana akusalāpekkhanti āha “bahūnaṁ puggalāna”nti.",
  "tika-vin01t20:65_0": "Yaṁ asaṁvaraṁ paṭicca dubbharatādupposatādi hoti, so asaṁvaro dubbharatādi-saddena vutto kāraṇe phalūpacārenāti āha –",
  "tika-vin01t20:65_1": "“dubbharatādīnaṁ vatthubhūtassa asaṁvarassā”ti.",
  "tika-vin01t20:65_2": "Vatthubhūtassāti kāraṇabhūtassa.",
  "tika-vin01t20:65_3": "Vasati ettha phalaṁ tadāyattavuttitāyāti hi kāraṇaṁ vatthu.",
  "tika-vin01t20:65_4": "Attāti cittaṁ sarīrañca, cittameva vā.",
  "tika-vin01t20:65_5": "Dubbharatañceva dupposatañca āpajjatīti attanā paccayadāyakehi ca dukkhena bharitabbataṁ posetabbatañca āpajjati.",
  "tika-vin01t20:65_6": "Asaṁvare ṭhito hi ekacco attanopi dubbharo hoti dupposo, ekacco upaṭṭhākānampi. Kathaṁ?",
  "tika-vin01t20:65_7": "Yo hi ambilādīni laddhā anambilādīni pariyesati, aññassa ghare laddhaṁ aññassa ghare chaḍḍento sabbaṁ gāmaṁ caritvā rittapattova vihāraṁ pavisitvā nipajjati, ayaṁ attano dubbharo.",
  "tika-vin01t20:65_8": "Yo pana sālimaṁsodanādīnaṁ patte pūretvā dinnepi dummukhabhāvaṁ anattamanabhāvameva dasseti, tesaṁ vā sammukhāva taṁ piṇḍapātaṁ “kiṁ tumhehi dinna”nti apasādento sāmaṇeragahaṭṭhādīnaṁ deti, ayaṁ upaṭṭhākānaṁ dubbharo.",
  "tika-vin01t20:65_9": "Etaṁ disvā manussā dūratova parivajjenti “dubbharo bhikkhu na sakkā posetu”nti.",
  "tika-vin01t20:66_0": "Mahicchatanti ettha mahantāni vatthūni icchati, mahatī vā panassa icchāti mahiccho, tassa bhāvo mahicchatā, santaguṇavibhāvanatā paṭiggahaṇe amattaññutā ca.",
  "tika-vin01t20:66_1": "Mahiccho hi icchācāre ṭhatvā attani vijjamānasīladhutadhammādiguṇe vibhāveti, tādisassa paṭiggahaṇe amattaññutāpi hoti.",
  "tika-vin01t20:66_2": "Yaṁ sandhāya vadanti “santaguṇasambhāvanatā paṭiggahaṇe ca amattaññutā, etaṁ mahicchatālakkhaṇa”nti.",
  "tika-vin01t20:66_3": "Sā panesā mahicchatā “idhekacco saddho samāno ‘saddhoti maṁ jano jānātū’ti icchati, sīlavā samāno ‘sīlavāti maṁ jano jānātū’ti” iminā nayena āgatāyeva, tāya samannāgato puggalo dussantappiyo hoti, vijātamātāpissa cittaṁ gahetuṁ na sakkoti.",
  "tika-vin01t20:66_4": "Tenetaṁ vuccati –",
  "tika-vin01t20:67_0": "“Aggikkhandho samuddo ca, mahiccho cāpi puggalo;",
  "tika-vin01t20:68_0": "Sakaṭena paccayaṁ dentu, tayopete atappiyā”ti. ;",
  "tika-vin01t20:69_0": "Sattehi kilesehi ca saṅgaṇanaṁ samodhānaṁ saṅgaṇikāti āha –",
  "tika-vin01t20:69_1": "“gaṇasaṅgaṇikāya ceva kilesasaṅgaṇikāya cā”ti.",
  "tika-vin01t20:69_2": "Kosajjānugato ca hotīti kusītabhāvena anugato hoti, kusītassa bhāvo kosajjaṁ.",
  "tika-vin01t20:69_3": "Aṭṭhakusītavatthupāripūriyāti ettha kucchitaṁ sīdatīti kusīto da-kārassa ta-kāraṁ katvā.",
  "tika-vin01t20:69_4": "Yassa dhammassa vasena puggalo “kusīto”ti vuccati, so kusītabhāvo idha kusīta-saddena vutto.",
  "tika-vin01t20:69_5": "Vināpi hi bhāvajotanasaddaṁ bhāvattho viññāyati yathā “paṭassa sukka”nti, tasmā kusītabhāvavatthūnīti attho, kosajjakāraṇānīti vuttaṁ hoti.",
  "tika-vin01t20:69_6": "Tathā hi –",
  "tika-vin01t20:70_0": "“Kammaṁ kho me kattabbaṁ bhavissati, kammaṁ kho pana me karontassa kāyo kilamissati, handāhaṁ nipajjāmīti so nipajjati, na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya, idaṁ paṭhamaṁ kusītavatthu.",
  "tika-vin01t20:70_1": "Ahaṁ kho kammaṁ akāsiṁ, kammaṁ kho pana me karontassa kāyo kilanto, handāhaṁ nipajjāmi…pe…",
  "tika-vin01t20:70_2": "maggo kho me gantabbo bhavissati, maggaṁ kho pana me gacchantassa kāyo kilamissati, handāhaṁ nipajjāmi…pe…",
  "tika-vin01t20:70_3": "ahaṁ kho maggaṁ agamāsiṁ, maggaṁ kho pana me gacchantassa kāyo kilanto, handāhaṁ nipajjāmi…pe…",
  "tika-vin01t20:70_4": "ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa yāvadatthaṁ pāripūriṁ, tassa me kāyo kilanto akammañño, handāhaṁ nipajjāmi…pe…",
  "tika-vin01t20:70_5": "ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa yāvadatthaṁ pāripūriṁ, tassa me kāyo garuko akammañño māsācitaṁ maññe, handāhaṁ nipajjāmi…pe…",
  "tika-vin01t20:70_6": "uppanno kho me ayaṁ appamattako ābādho, atthi kappo nipajjituṁ, handāhaṁ nipajjāmi…pe…",
  "tika-vin01t20:70_7": "ahaṁ kho gilānā vuṭṭhito aciravuṭṭhito gelaññā, tassa me kāyo dubbalo akammañño, handāhaṁ nipajjāmīti so nipajjati, na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "tika-vin01t20:70_8": "Idaṁ aṭṭhamaṁ kusītavatthu”nti –",
  "tika-vin01t20:71_0": "Evamāgatāni “handāhaṁ nipajjāmī”ti evaṁ pavattaosīdanāni uparūpari kosajjakāraṇattā aṭṭha kusītavatthūni nāma, tesaṁ pāripūriyā saṁvattatīti attho.",
  "tika-vin01t20:72_0": "Subharo hoti suposoti attano upaṭṭhākehi ca sukhena bharitabbo posetabboti attho.",
  "tika-vin01t20:72_1": "Saṁvare ṭhito hi ekacco attanopi subharo hoti suposo, ekacco upaṭṭhākānampi. Kathaṁ?",
  "tika-vin01t20:72_2": "Yo hi yaṁ kiñci lūkhaṁ vā paṇītaṁ vā laddhā tuṭṭhacittova bhuñjitvā vihāraṁ gantvā attano kammaṁ karoti, ayaṁ attano subharo.",
  "tika-vin01t20:72_3": "Yo pana paresampi appaṁ vā bahuṁ vā lūkhaṁ vā paṇītaṁ vā dānaṁ ahīḷetvā attamano vippasannamukho hutvā etesaṁ sammukhāva paribhuñjitvā yāti, ayaṁ upaṭṭhākānaṁ subharo.",
  "tika-vin01t20:72_4": "Etaṁ disvā manussā ativiya vissatthā honti, “amhākaṁ bhadanto subharo, thokathokenapi tussati, mayameva naṁ posessāmā”ti paṭiññaṁ katvā posenti.",
  "tika-vin01t20:72_5": "Appicchatanti icchāvirahitattaṁ.",
  "tika-vin01t20:72_6": "Ettha hi byañjanaṁ sāvasesaṁ viya, attho pana niravaseso.",
  "tika-vin01t20:72_7": "Appa-saddo hettha abhāvatthoti sakkā viññātuṁ “appābādhatañca sañjānāmī”tiādīsu viya.",
  "tika-vin01t20:72_8": "Tenevāha “nittaṇhabhāva”nti.",
  "tika-vin01t20:73_0": "Tippabhedāya santuṭṭhiyāti yathālābhādisantosasāmaññena vuttaṁ, catūsu pana paccayesu tayo tayo santosāti dvādasavidho hoti santoso. Kathaṁ?",
  "tika-vin01t20:73_1": "Cīvare yathālābhasantoso yathābalasantoso yathāsāruppasantosoti tividho hoti santoso.",
  "tika-vin01t20:73_2": "Evaṁ piṇḍapātādīsu.",
  "tika-vin01t20:73_3": "Tassāyaṁ pabhedasaṁvaṇṇanā –",
  "tika-vin01t20:73_4": "idha bhikkhu cīvaraṁ labhati sundaraṁ vā asundaraṁ vā, so teneva yāpeti aññaṁ na pattheti, labhantopi na gaṇhāti.",
  "tika-vin01t20:73_5": "Ayamassa cīvare yathālābhasantoso.",
  "tika-vin01t20:73_6": "Atha pana pakatidubbalo vā hoti ābādhajarābhibhūto vā, garucīvaraṁ pārupanto kilamati, so sabhāgena bhikkhunā saddhiṁ taṁ parivattetvā lahukena yāpentopi santuṭṭhoyeva hoti.",
  "tika-vin01t20:73_7": "Ayamassa cīvare yathābalasantoso.",
  "tika-vin01t20:73_8": "Pakatidubbalādīnañhi garucīvarāni na phāsubhāvāvahāni sarīrakhedāvahāni ca hontīti payojanavasena anatricchatādivasena tāni parivattetvā lahukacīvaraparibhogo na santosavirodhīti.",
  "tika-vin01t20:73_9": "Aparo paṇītapaccayalābhī hoti, so paṭṭacīvarādīnaṁ aññataraṁ mahagghacīvaraṁ bahūni vā pana cīvarāni labhitvā “idaṁ therānaṁ cirapabbajitānaṁ, idaṁ bahussutānaṁ anurūpaṁ, idaṁ gilānānaṁ, idaṁ appalābhānaṁ hotū”ti datvā tesaṁ purāṇacīvaraṁ vā saṅkārakūṭādito vā nantakāni uccinitvā tehi saṅghāṭiṁ katvā dhārentopi santuṭṭhova hoti.",
  "tika-vin01t20:73_10": "Ayamassa cīvare yathāsāruppasantoso.",
  "tika-vin01t20:73_11": "Mahagghañhi cīvaraṁ bahūni vā cīvarāni labhitvāpi tāni vissajjetvā tadaññassa gahaṇaṁ yathāsāruppanaye ṭhitattā na santosavirodhīti.",
  "tika-vin01t20:74_0": "Idha pana bhikkhu piṇḍapātaṁ labhati lūkhaṁ vā paṇītaṁ vā, so teneva yāpeti aññaṁ na pattheti, labhantopi na gaṇhāti.",
  "tika-vin01t20:74_1": "Ayamassa piṇḍapāte yathālābhasantoso.",
  "tika-vin01t20:74_2": "Yo pana attano pakativiruddhaṁ vā byādhiviruddhaṁ vā piṇḍapātaṁ labhati, yenassa paribhuttena aphāsu hoti, so sabhāgassa bhikkhuno taṁ datvā tassa hatthato sappāyabhojanaṁ bhuñjitvā samaṇadhammaṁ karontopi santuṭṭhova hoti.",
  "tika-vin01t20:74_3": "Ayamassa piṇḍapāte yathābalasantoso.",
  "tika-vin01t20:74_4": "Aparo bahuṁ paṇītaṁ piṇḍapātaṁ labhati, so taṁ cīvaraṁ viya cirapabbajitabahussutaappalābhagilānānaṁ datvā tesaṁ vā sesakaṁ piṇḍāya vā caritvā missakāhāraṁ bhuñjantopi santuṭṭhova hoti.",
  "tika-vin01t20:74_5": "Ayamassa piṇḍapāte yathāsāruppasantoso.",
  "tika-vin01t20:75_0": "Idha pana bhikkhu senāsanaṁ labhati manāpaṁ vā amanāpaṁ vā, so tena neva somanassaṁ, na paṭighaṁ uppādeti, antamaso tiṇasantharakenapi yathāladdheneva tussati.",
  "tika-vin01t20:75_1": "Ayamassa senāsane yathālābhasantoso.",
  "tika-vin01t20:75_2": "Yo pana attano pakativiruddhaṁ vā byādhiviruddhaṁ vā senāsanaṁ labhati, yatthassa vasato aphāsu hoti, so taṁ sabhāgassa bhikkhuno datvā tassa santake sappāyasenāsane vasantopi santuṭṭhova hoti.",
  "tika-vin01t20:75_3": "Ayamassa senāsane yathābalasantoso.",
  "tika-vin01t20:75_4": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni cīvarādīni viya cirapabbajitabahussutaappalābhagilānānaṁ datvā yattha katthaci vasantopi santuṭṭhova hoti.",
  "tika-vin01t20:75_5": "Ayamassa senāsane yathāsāruppasantoso.",
  "tika-vin01t20:75_6": "Yopi “uttamasenāsanaṁ nāma pamādaṭṭhānaṁ, tattha nisinnassa thinamiddhaṁ okkamati, niddābhibhūtassa puna paṭibujjhato pāpavitakkā pātubhavantī”ti paṭisañcikkhitvā tādisaṁ senāsanaṁ pattampi na sampaṭicchati, so taṁ paṭikkhipitvā abbhokāsarukkhamūlādīsu vasantopi santuṭṭhova hoti.",
  "tika-vin01t20:75_7": "Ayampissa senāsane yathāsāruppasantoso.",
  "tika-vin01t20:76_0": "Idha pana bhikkhu bhesajjaṁ labhati lūkhaṁ vā paṇītaṁ vā, so yaṁ labhati, teneva tussati aññaṁ na pattheti, labhantopi na gaṇhāti.",
  "tika-vin01t20:76_1": "Ayamassa gilānapaccaye yathālābhasantoso.",
  "tika-vin01t20:76_2": "Yo pana telena atthiko phāṇitaṁ labhati, so taṁ sabhāgassa bhikkhuno datvā tassa hatthato telaṁ gahetvā aññadeva vā pariyesitvā bhesajjaṁ karontopi santuṭṭhova hoti.",
  "tika-vin01t20:76_3": "Ayamassa gilānapaccaye yathābalasantoso.",
  "tika-vin01t20:76_4": "Aparo mahāpuñño bahuṁ telamadhuphāṇitādipaṇītabhesajjaṁ labhati, so taṁ cīvaraṁ viya cirapabbajitabahussutaappalābhagilānānaṁ datvā tesaṁ ābhatena yena kenaci yāpentopi santuṭṭhova hoti.",
  "tika-vin01t20:76_5": "Yo pana ekasmiṁ bhājane muttaharītakaṁ ṭhapetvā ekasmiṁ catumadhuraṁ “gaṇha, bhante, yadicchasī”ti vuccamāno sacassa tesu aññatarenapi rogo vūpasammati, atha “muttaharītakaṁ nāma buddhādīhi vaṇṇita”nti catumadhuraṁ paṭikkhipitvā muttaharītakeneva bhesajjaṁ karonto paramasantuṭṭhova hoti.",
  "tika-vin01t20:76_6": "Ayamassa gilānapaccaye yathāsāruppasantoso.",
  "tika-vin01t20:76_7": "Evaṁ yathālābhādivasena tippabhedo santoso catunnaṁ paccayānaṁ vasena dvādasavidho hotīti veditabbo.",
  "tika-vin01t20:77_0": "Kāmavitakkabyāpādavitakkavihiṁsāvitakkānaṁ vasena akusalavitakkattayaṁ.",
  "tika-vin01t20:77_1": "Nekkhammavitakkaabyāpādavitakkaavihiṁ sāvitakkānaṁ vasena kusalavitakkattayaṁ.",
  "tika-vin01t20:77_2": "Sabbakilesāpacayabhūtāya vivaṭṭāyāti rāgādisabbakilesānaṁ apacayahetubhūtāya nibbānadhātuyā.",
  "tika-vin01t20:77_3": "Aṭṭhavīriyārambhavatthupāripūriyāti aṭṭhannaṁ vīriyārambhakāraṇānaṁ pāripūriyā.",
  "tika-vin01t20:77_4": "Yathā tathā paṭhamaṁ pavattaabbhussahanañhi upari vīriyārambhassa kāraṇaṁ hoti.",
  "tika-vin01t20:77_5": "Anurūpapaccavekkhaṇāsahitāni hi abbhussahanāni tammūlakāni vā paccavekkhaṇāni aṭṭha vīriyārambhavatthūnīti veditabbāni.",
  "tika-vin01t20:77_6": "Tathā hi –",
  "tika-vin01t20:78_0": "“Kammaṁ kho me kattabbaṁ bhavissati, kammaṁ kho pana me karontena na sukaraṁ buddhānaṁ sāsanaṁ manasi kātuṁ, handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya.",
  "tika-vin01t20:78_1": "Ahaṁ kho kammaṁ akāsiṁ, kammaṁ kho panāhaṁ karonto nāsakkhiṁ buddhānaṁ sāsanaṁ manasi kātuṁ, handāhaṁ vīriyaṁ ārabhāmi…pe…",
  "tika-vin01t20:78_2": "maggo kho me gantabbo bhavissati, maggaṁ kho pana me gacchantena na sukaraṁ buddhānaṁ sāsanaṁ manasi kātuṁ, handāhaṁ vīriyaṁ ārabhāmi…pe…",
  "tika-vin01t20:78_3": "ahaṁ kho maggaṁ agamāsiṁ, maggaṁ kho panāhaṁ gacchanto nāsakkhiṁ buddhānaṁ sāsanaṁ manasi kātuṁ, handāhaṁ vīriyaṁ ārabhāmi…pe…",
  "tika-vin01t20:78_4": "ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa yāvadatthaṁ pāripūriṁ, tassa me kāyo lahuko kammañño, handāhaṁ vīriyaṁ ārabhāmi…pe…",
  "tika-vin01t20:78_5": "ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa yāvadatthaṁ pāripūriṁ, tassa me kāyo balavā kammañño, handāhaṁ vīriyaṁ ārabhāmi…pe…",
  "tika-vin01t20:78_6": "uppanno kho me ayaṁ appamattako ābādho, ṭhānaṁ kho panetaṁ vijjati, yaṁ me ābādho pavaḍḍheyya, handāhaṁ vīriyaṁ ārabhāmi…pe…",
  "tika-vin01t20:78_7": "ahaṁ kho gilānā vuṭṭhito aciravuṭṭhito gelaññā, ṭhānaṁ kho panetaṁ vijjati, yaṁ me ābādho paccudāvatteyya, handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā”ti –",
  "tika-vin01t20:79_0": "Evaṁ pavattaanurūpapaccavekkhaṇāsahitāni abbhussahanāni tammūlakāni vā paccavekkhaṇāni aṭṭha vīriyārambhavatthūni nāma.",
  "tika-vin01t20:80_0": "Tadanucchavikaṁ tadanulomikanti ettha ta-saddo vakkhamānāpekkho ca atītāpekkho ca hotīti āha “yaṁ idāni sikkhāpadaṁ paññapessatī”tiādi.",
  "tika-vin01t20:80_1": "Sabbanāmāni hi vakkhamānavacanānipi honti pakkantavacanānipi.",
  "tika-vin01t20:80_2": "Saṁvarappahānapaṭisaṁyuttanti pañcasaṁvarehi ceva pañcapahānehi ca paṭisaṁyuttaṁ.",
  "tika-vin01t20:80_3": "Pañcavidho hi saṁvaro sīlasaṁvaro satisaṁvaro ñāṇasaṁvaro khantisaṁvaro vīriyasaṁvaroti.",
  "tika-vin01t20:80_4": "Pahānampi pañcavidhaṁ tadaṅgappahānaṁ vikkhambhanappahānaṁ samucchedappahānaṁ paṭippassaddhippahānaṁ nissaraṇappahānanti.",
  "tika-vin01t20:81_0": "Tattha “iminā pātimokkhasaṁvarena upeto hoti samupeto”ti evamāgato pātimokkhasaṁvaro sīlasaṁvaro nāma, so ca atthato kāyikavācasiko avītikkamo.",
  "tika-vin01t20:81_1": "“Rakkhati cakkhundriyaṁ, cakkhundriye saṁvaraṁ āpajjatī”ti evamāgatā indriyārakkhā satisaṁvaro, sā ca atthato tathāpavattā sati eva.",
  "tika-vin01t20:81_2": "“Sotānaṁ saṁvaraṁ brūmi, paññāyete pidhīyare”ti evamāgato ñāṇasaṁvaro.",
  "tika-vin01t20:81_3": "Ettha hi “sotānaṁ saṁvaraṁ brūmī”ti vatvā “paññāyete pidhīyare”ti vacanato sotasaṅkhātānaṁ taṇhādiṭṭhiduccaritaavijjādikilesānaṁ samucchedakañāṇaṁ pidahanaṭṭhena saṁvaroti vuttaṁ.",
  "tika-vin01t20:81_4": "“Khamo hoti sītassa uṇhassā”tievamāgatā adhivāsanā khantisaṁvaro, sā ca atthato tathāpavattā khandhā adoso vā.",
  "tika-vin01t20:81_5": "Paññāti eke, taṁ na gahetabbaṁ.",
  "tika-vin01t20:81_6": "“Uppannaṁ kāmavitakkaṁ nādhivāsetī”ti evamāgataṁ kāmavitakkādīnaṁ vinodanavasena pavattaṁ vīriyameva vīriyasaṁvaro.",
  "tika-vin01t20:81_7": "Sabbo cāyaṁ saṁvaro yathāsakaṁ saṁvaritabbānaṁ dussīlyasaṅkhātānaṁ kāyavacīduccaritānaṁ muṭṭhassaccasaṅkhātassa pamādassa abhijjhādīnaṁ vā akkhanti aññāṇakosajjānañca saṁvaraṇato pidahanato chādanato “saṁvaro”ti vuccati.",
  "tika-vin01t20:81_8": "Saṁvaratīti saṁvaro, pidahati nivāreti pavattituṁ na detīti attho.",
  "tika-vin01t20:81_9": "Paccayasamavāye uppajjanārahānaṁ kāyaduccaritādīnaṁ tathā tathā anuppādanameva hi idha saṁvaraṇaṁ nāma.",
  "tika-vin01t20:81_10": "Evaṁ tāva pañcavidho saṁvaro veditabbo.",
  "tika-vin01t20:82_0": "Tena tena guṇaṅgena tassa tassa aguṇaṅgassa pahānaṁ tadaṅgappahānaṁ.",
  "tika-vin01t20:82_1": "Nāmarūpaparicchedādīsu hi vipassanāñāṇesu paṭipakkhabhāvato dīpālokeneva tamassa nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṁ, tasseva aparabhāge uppannena kaṅkhāvitaraṇena kathaṁkathībhāvassa, kalāpasammasanena “ahaṁ mamā”ti gāhassa, maggāmaggavavatthānena amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā, bhayadassanena sabhaye abhayasaññāyātiādinā nayena tena tena vipassanāñāṇena tassa tassa aguṇaṅgassa pahānaṁ tadaṅgappahānanti veditabbaṁ.",
  "tika-vin01t20:82_2": "Yaṁ pana upacārappanābhedena samādhinā pavattinivāraṇato ghaṭappahāreneva udakapiṭṭhe sevālassa tesaṁ tesaṁ nīvaraṇādidhammānaṁ pahānaṁ, etaṁ vikkhambhanappahānaṁ nāma.",
  "tika-vin01t20:82_3": "Vikkhambhanameva pahānaṁ vikkhambhanappahānaṁ.",
  "tika-vin01t20:82_4": "Yaṁ catunnaṁ ariyamaggānaṁ bhāvitattā taṁtaṁmaggavato attano santāne “diṭṭhigatānaṁ pahānāyā”tiādinā nayena vuttassa samudayapakkhiyassa kilesagaṇassa accantaṁ appavattibhāvena pahānaṁ, idaṁ samucchedappahānaṁ nāma.",
  "tika-vin01t20:82_5": "Yaṁ pana phalakkhaṇe paṭippassaddhattaṁ vūpasantatā kilesānaṁ, etaṁ paṭippassaddhippahānaṁ nāma.",
  "tika-vin01t20:82_6": "Yaṁ sabbasaṅkhatanissaṭattā pahīnasabbasaṅkhataṁ nibbānaṁ, etaṁ nissaraṇappahānaṁ nāma.",
  "tika-vin01t20:82_7": "Sabbampi cetaṁ cāgaṭṭhena pahānanti vuccati.",
  "tika-vin01t20:82_8": "Evamimehi yathāvuttasaṁvarehi ceva pahānehi ca paṭisaṁyuttā dhammadesanā “saṁvarappahānapaṭisaṁyuttā”ti veditabbā.",
  "tika-vin01t20:83_0": "Asuttantavinibaddhanti suttantesu anibaddhaṁ, pāḷianāruḷhanti attho.",
  "tika-vin01t20:83_1": "Pakiṇṇakadhammadesanā hi saṅgahaṁ na ārohati.",
  "tika-vin01t20:83_2": "Vuttamevatthaṁ pakāsento āha “pāḷivinimutta”nti.",
  "tika-vin01t20:83_3": "Atha vā asuttantavinibaddhanti suttābhidhammapāḷiṁ anāruḷhabhāvaṁ sandhāya vuttaṁ, pāḷivinimuttanti vinayapāḷiṁ anāruḷhabhāvaṁ sandhāya.",
  "tika-vin01t20:83_4": "Okkantikadhammadesanā nāma ñāṇena anupavisitvā antarā kathiyamānā dhammadesanā, paṭikkhipanādhippāyā bhaddālittherasadisā.",
  "tika-vin01t20:83_5": "Samparetabbato pecca gantabbato samparāyo, paraloko.",
  "tika-vin01t20:83_6": "Tattha bhavaṁ samparāyikaṁ.",
  "tika-vin01t20:83_7": "Vaṭṭabhayena tajjentoti “evaṁ dussīlā nirayādīsu dukkhaṁ pāpuṇantī”ti tajjento.",
  "tika-vin01t20:83_8": "Dīghanikāyappamāṇampi majjhimanikāyappamāṇampi dhammadesanaṁ karotīti “tena khaṇena tena muhuttena kathaṁ bhagavā tāvamahantaṁ dhammadesanaṁ karotī”ti na vattabbaṁ.",
  "tika-vin01t20:83_9": "Yāvatā hi lokiyamahājanā ekaṁ padaṁ kathenti, tāva ānandatthero aṭṭha padāni katheti.",
  "tika-vin01t20:83_10": "Ānandatthere pana ekaṁ padaṁ kathenteyeva bhagavā soḷasa padāni katheti.",
  "tika-vin01t20:83_11": "Iminā nayena lokiyajanassa ekapaduccāraṇakkhaṇe bhagavā aṭṭhavīsasataṁ padāni katheti. Kasmā?",
  "tika-vin01t20:83_12": "Bhagavato hi jivhā mudu, dantāvaraṇaṁ suphusitaṁ, vacanaṁ agaḷitaṁ, bhavaṅgaparivāso lahuko, tasmā sace eko bhikkhu kāyānupassanaṁ pucchati, añño vedanānupassanaṁ, añño cittānupassanaṁ, añño dhammānupassanaṁ, “iminā puṭṭhe ahaṁ pucchissāmī”ti eko ekaṁ na oloketi, evaṁ santepi tesaṁ bhikkhūnaṁ “ayaṁ paṭhamaṁ pucchi, ayaṁ dutiya”ntiādinā pucchanavāro tādisassa paññavato paññāyati sukhumassa antarassa labbhanato.",
  "tika-vin01t20:83_13": "Buddhānaṁ pana desanāvāro aññesaṁ na paññāyateva accharāsaṅghātamatte khaṇe anekakoṭisahassacittappavattisambhavato.",
  "tika-vin01t20:83_14": "Daḷhadhammena dhanuggahena khittasarassa vidatthicaturaṅgulaṁ tālacchāyaṁ atikkamanato puretaraṁyeva bhagavā cuddasavidhena kāyānupassanaṁ, navavidhena vedanānupassanaṁ, soḷasavidhena cittānupassanaṁ, pañcavidhena dhammānupassanaṁ katheti.",
  "tika-vin01t20:83_15": "Tiṭṭhantu vā ete cattāro, sace hi aññe cattāro sammappadhānesu, aññe iddhipādesu, aññe pañcindriyesu, aññe pañcabalesu, aññe sattabojjhaṅgesu, aññe aṭṭhamaggaṅgesu pañhe puccheyyuṁ, tampi bhagavā katheyya.",
  "tika-vin01t20:83_16": "Tiṭṭhantu vā ete aṭṭha, sace aññe sattatiṁsa janā bodhipakkhiyesu pañhe puccheyyuṁ, tampi bhagavā tāvadeva katheyya.",
  "tika-vin01t20:84_0": "Mūlaṁ nissayo patiṭṭhāti pacchimaṁ pacchimaṁ paṭhamassa paṭhamassa vevacananti daṭṭhabbaṁ.",
  "tika-vin01t20:84_1": "Tattha patiṭṭhāti sampayogavasena upanissayavasena ca okāsabhāvo.",
  "tika-vin01t20:84_2": "Sikkhāsaṅkhātānañhi avasesakusaladhammānaṁ methunaviratisampayogavasena vā patiṭṭhā siyā upanissayabhāvena vā.",
  "tika-vin01t20:84_3": "Tenevāha “methunasaṁvaro hī”tiādi.",
  "tika-vin01t20:84_4": "Vuttatthavasenāti patiṭṭhāadhigamūpāyavasena.",
  "tika-vin01t20:84_5": "Sikkhāpadavibhaṅge niddiṭṭhaviraticetanā taṁsampayuttadhammā ca sikkhāpadanti dassetukāmo āha –",
  "tika-vin01t20:84_6": "“ayañca attho sikkhāpadavibhaṅge vuttanayena veditabbo”ti.",
  "tika-vin01t20:84_7": "Sikkhāpadavibhaṅge hi viratiādayo dhammā nippariyāyato pariyāyato ca “sikkhāpada”nti vuttā.",
  "tika-vin01t20:84_8": "Vuttañhetaṁ –",
  "tika-vin01t20:85_0": "“Tattha katamaṁ kāmesumicchācārā veramaṇī sikkhāpadaṁ?",
  "tika-vin01t20:85_1": "Yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ ñāṇasampayuttaṁ kāmesumicchācārā viramantassa, yā tasmiṁ samaye kāmesumicchācārā ārati virati paṭivirati veramaṇī akiriyā akaraṇaṁ anajjhāpatti velānatikkamo setughāto, idaṁ vuccati kāmesumicchācārā veramaṇī sikkhāpadaṁ.",
  "tika-vin01t20:85_2": "Avasesā dhammā veramaṇiyā sampayuttā.",
  "tika-vin01t20:86_0": "“Tattha katamaṁ kāmesumicchācārā veramaṇī sikkhāpadaṁ?",
  "tika-vin01t20:86_1": "Yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ ñāṇasampayuttaṁ kāmesumicchācārā viramantassa, yā tasmiṁ samaye cetanā sañcetanā cetayitattaṁ, idaṁ vuccati kāmesumicchācārā veramaṇī sikkhāpadaṁ.",
  "tika-vin01t20:86_2": "Avasesā dhammā cetanāya sampayuttā.",
  "tika-vin01t20:87_0": "“Tattha katamaṁ kāmesumicchācārā veramaṇī sikkhāpadaṁ?",
  "tika-vin01t20:87_1": "Yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ ñāṇasampayuttaṁ kāmesumicchācārā viramantassa, yo tasmiṁ samaye phasso…pe…",
  "tika-vin01t20:87_2": "paggāho avikkhepo, idaṁ vuccati kāmesumicchācārā veramaṇī sikkhāpada”nti.",
  "tika-vin01t20:88_0": "Ettha hi yasmā na kevalaṁ viratiyeva sikkhāpadaṁ, cetanāpi sikkhāpadameva, tasmā taṁ dassetuṁ dutiyanayo vutto.",
  "tika-vin01t20:88_1": "Yasmā ca na kevalaṁ eteyeva dve dhammā sikkhāpadaṁ, cetanāsampayuttā pana paropaṇṇāsa dhammāpi sikkhitabbakoṭṭhāsato sikkhāpadameva, tasmā tatiyanayo dassito.",
  "tika-vin01t20:88_2": "Duvidhañhi sikkhāpadaṁ nippariyāyasikkhāpadaṁ pariyāyasikkhāpadanti.",
  "tika-vin01t20:88_3": "Tattha virati nippariyāyasikkhāpadaṁ.",
  "tika-vin01t20:88_4": "Sā hi “pāṇātipātā veramaṇī”ti pāḷiyaṁ āgatā, no cetanā.",
  "tika-vin01t20:88_5": "Viramanto ca tāya eva tato tato viramati, na cetanāya, cetanampi pana āharitvā dasseti, tathā sesacetanāsampayuttadhamme.",
  "tika-vin01t20:88_6": "Tasmā cetanā ceva avasesasampayuttadhammā ca pariyāyasikkhāpadanti veditabbaṁ.",
  "tika-vin01t20:89_0": "Idāni na kevalaṁ idha viratiādayo dhammāva sikkhāpadaṁ, atha kho tadatthajotikā paññattipīti dassento āha “apicā”tiādi.",
  "tika-vin01t20:89_1": "“Yo tattha nāmakāyo padakāyoti idaṁ mahāaṭṭhakathāyaṁ vutta”nti vadanti.",
  "tika-vin01t20:89_2": "Nāmakāyoti nāmasamūho nāmapaṇṇattiyeva.",
  "tika-vin01t20:89_3": "Padaniruttibyañjanāni nāmavevacanāneva “nāmaṁ nāmakammaṁ nāmaniruttī”tiādīsu viya.",
  "tika-vin01t20:89_4": "Sikkhākoṭṭhāsoti viratiādayova vuttā, tadatthajotakaṁ vacanampi sikkhāpadanti idampi ettha labbhateva.",
  "tika-vin01t20:90_0": "Atthavaseti vuddhivisese ānisaṁsavisese.",
  "tika-vin01t20:90_1": "Tesaṁ pana sikkhāpadapaññattikāraṇattā āha “dasa kāraṇavase”ti, dasa kāraṇaviseseti attho.",
  "tika-vin01t20:90_2": "Tenāha “hitavisese”ti.",
  "tika-vin01t20:90_3": "Atthoyeva vā atthavaso, dasa atthe dasa kāraṇānīti vuttaṁ hoti.",
  "tika-vin01t20:90_4": "Atha vā attho phalaṁ tadadhīnavuttitāya vaso etassāti atthavaso, hetūti evampettha attho daṭṭhabbo.",
  "tika-vin01t20:90_5": "Suṭṭhu devāti idaṁ rājantepurappavesanasikkhāpade vuttaṁ.",
  "tika-vin01t20:90_6": "“Ye mama sotabbaṁ saddahātabbaṁ maññissanti, tesaṁ taṁ assa dīgharattaṁ hitāya sukhāyā”ti vuttattā “yo ca tathāgatassa vacanaṁ sampaṭicchati, tassa taṁ dīgharattaṁ hitāya sukhāya hotī”ti vuttaṁ.",
  "tika-vin01t20:90_7": "Asampaṭicchane ādīnavanti bhaddālisutte viya asampaṭicchane ādīnavaṁ dassetvā.",
  "tika-vin01t20:90_8": "Sukhavihārābhāve sahajīvamānassa abhāvato sahajīvitāpi sukhavihārova vutto.",
  "tika-vin01t20:90_9": "Sukhavihāro nāma catunnaṁ iriyāpathavihārānaṁ phāsutā.",
  "tika-vin01t20:91_0": "Maṅkutanti nittejabhāvaṁ.",
  "tika-vin01t20:91_1": "Dhammenātiādīsu dhammoti bhūtaṁ vatthu.",
  "tika-vin01t20:91_2": "Vinayoti codanā ceva sāraṇā ca.",
  "tika-vin01t20:91_3": "Satthusāsananti ñattisampadā ceva anussāvanasampadā ca.",
  "tika-vin01t20:91_4": "Piyasīlānanti sikkhākāmānaṁ.",
  "tika-vin01t20:91_5": "Tesañhi sīlaṁ piyaṁ hoti.",
  "tika-vin01t20:91_6": "Tenevāha “sikkhattayapāripūriyā ghaṭamānā”ti.",
  "tika-vin01t20:91_7": "Sandiṭṭhamānāti saṁsayaṁ āpajjamānā.",
  "tika-vin01t20:91_8": "Ubbāḷhā hontīti pīḷitā honti.",
  "tika-vin01t20:91_9": "Saṅghakammānīti satipi uposathapavāraṇānaṁ saṅghakammabhāve gobalibaddañāyena uposathaṁ pavāraṇañca ṭhapetvā upasampadādisesasaṅghakammānaṁ gahaṇaṁ veditabbaṁ.",
  "tika-vin01t20:91_10": "Samaggānaṁ bhāvo sāmaggī.",
  "tika-vin01t20:92_0": "“Na vo ahaṁ, cunda, diṭṭhadhammikānaṁyeva āsavānaṁ saṁvarāya dhammaṁ desemī”ti ettha vivādamūlabhūtā kilesā āsavāti āgatā.",
  "tika-vin01t20:93_0": "“Yena devūpapatyassa, gandhabbo vā vihaṅgamo;",
  "tika-vin01t20:94_0": "Yakkhattaṁ yena gaccheyyaṁ, manussattañca abbaje;",
  "tika-vin01t20:95_0": "Te mayhaṁ āsavā khīṇā, viddhastā vinaḷīkatā”ti. –",
  "tika-vin01t20:96_0": "Ettha tebhūmakaṁ kammaṁ avasesā ca akusalā dhammā.",
  "tika-vin01t20:96_1": "Idha pana parūpavādavippaṭisāravadhabandhādayo ceva apāyadukkhabhūtā ca nānappakārā upaddavā āsavāti āha –",
  "tika-vin01t20:96_2": "“asaṁvare ṭhitena tasmiṁyeva attabhāve pattabbā”tiādi.",
  "tika-vin01t20:96_3": "Yadi hi bhagavā sikkhāpadaṁ na paññapeyya, tato asaddhammapaṭisevanaadinnādānapāṇātipātādihetu ye uppajjeyyuṁ parūpavādādayo diṭṭhadhammikā nānappakārā anatthā, ye ca taṁnimittameva nirayādīsu nibbattassa pañcavidhabandhanakammakāraṇādivasena mahādukkhānubhavananānappakārā anatthā, te sandhāya idaṁ vuttaṁ “diṭṭhadhammikānaṁ āsavānaṁ saṁvarāya samparāyikānaṁ āsavānaṁ paṭighātāyā”ti.",
  "tika-vin01t20:96_4": "Diṭṭhadhammo vuccati paccakkho attabhāvo, tattha bhavā diṭṭhadhammikā.",
  "tika-vin01t20:96_5": "Tena vuttaṁ “tasmiṁyeva attabhāve pattabbā”ti.",
  "tika-vin01t20:96_6": "Sammukhā garahaṇaṁ akitti, parammukhā garahaṇaṁ ayaso.",
  "tika-vin01t20:96_7": "Atha vā sammukhā parammukhā ca garahaṇaṁ akitti, parivārahāni ayasoti veditabbaṁ.",
  "tika-vin01t20:96_8": "Āgamanamaggathakanāyāti āgamanadvārapidahanatthāya.",
  "tika-vin01t20:96_9": "Samparetabbato pecca gantabbato samparāyo, paralokoti āha “samparāye narakādīsū”ti.",
  "tika-vin01t20:96_10": "Methunādīni rajjanaṭṭhānāni, pāṇātipātādīni dussanaṭṭhānāni.",
  "tika-vin01t20:97_0": "Cuddasa khandhakavattāni nāma vattakkhandhake vuttāni āgantukavattaṁ āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti imāni cuddasa vattāni.",
  "tika-vin01t20:97_1": "Tato aññāni pana kadāci tajjanīyakammakatādikāleyeva caritabbāni dveasīti mahāvattāni, na sabbāsu avatthāsu caritabbāni, tasmā cuddasakhandhakavattesu agaṇitāni, tāni pana “pārivāsikānaṁ bhikkhūnaṁ vattaṁ paññapessāmī”ti ārabhitvā “na upasampādetabbaṁ…pe…",
  "tika-vin01t20:97_2": "na chamāyaṁ caṅkamante caṅkame caṅkamitabba”nti vuttāvasānāni chasaṭṭhi, tato paraṁ “na, bhikkhave, pārivāsikena bhikkhunā pārivāsikavuḍḍhatarena bhikkhunā saddhiṁ, mūlāyapaṭikassanārahena, mānattārahena, mānattacārikena, abbhānārahena bhikkhunā saddhiṁ ekacchanne āvāse vatthabba”ntiādinā vuttavattāni pakatattacaritabbehi anaññattā visuṁ agaṇetvā pārivāsikavuḍḍhatarādīsu puggalantaresu caritabbattā tesaṁ vasena sampiṇḍetvā ekekaṁ katvā gaṇitāni pañcāti ekasattati vattāni, ukkhepanīyakammakatavattesu vuttaṁ “na pakatattassa bhikkhuno abhivādanaṁ paccuṭṭhānaṁ…pe…",
  "tika-vin01t20:97_3": "nahāne piṭṭhiparikammaṁ sāditabba”nti idaṁ abhivādanādīnaṁ asādiyanaṁ ekaṁ, “na pakatatto bhikkhu sīlavipattiyā anuddhaṁsetabbo”tiādīni dasāti evametāni dvāsīti vattāni.",
  "tika-vin01t20:97_4": "Etesveva pana kānici tajjanīyakammādivattāāni, kānici pārivāsikādivattānīti aggahitaggahaṇena dvāsīti eva, aññattha pana aṭṭhakathāpadese appakaṁ ūnamadhikaṁ vā gaṇanūpagaṁ na hotīti “asīti khandhakavattānī”ti vuttaṁ.",
  "tika-vin01t20:98_0": "Saṁvaravinayoti sīlasaṁvaro satisaṁvaro ñāṇasaṁvaro khantisaṁvaro vīriyasaṁvaroti pañcavidhopi saṁvaro yathāsakaṁ saṁvaritabbānaṁ vinetabbānañca kāyaduccaritādīnaṁ saṁvaraṇato saṁvaro, vinayanato vinayoti vuccati.",
  "tika-vin01t20:98_1": "Pahānavinayoti tadaṅgappahānaṁ vikkhambhanappahānaṁ samucchedappahānaṁ paṭippassaddhippahānaṁ nissaraṇappahānanti pañcavidhampi pahānaṁ yasmā cāgaṭṭhena pahānaṁ, vinayanaṭṭhena vinayo, tasmā pahānavinayoti vuccati.",
  "tika-vin01t20:98_2": "Samathavinayoti satta adhikaraṇasamathā.",
  "tika-vin01t20:98_3": "Paññattivinayoti sikkhāpadameva.",
  "tika-vin01t20:98_4": "Sikkhāpadapaññattiyā hi vijjamānāya eva sikkhāpadasambhavato paññattivinayopi sikkhāpadapaññattiyā anuggahito hoti.",
  "tika-vin01t20:99_0": "Idāni –",
  "tika-vin01t20:100_0": "“Yaṁ saṅghasuṭṭhu, taṁ saṅghaphāsu, yaṁ saṅghaphāsu, taṁ dummaṅkūnaṁ puggalānaṁ niggahāya, yaṁ dummaṅkūnaṁ puggalānaṁ niggahāya, taṁ pesalānaṁ bhikkhūnaṁ phāsuvihārāya, yaṁ pesalānaṁ bhikkhūnaṁ phāsuvihārāya, taṁ diṭṭhadhammikānaṁ āsavānaṁ saṁvarāya, yaṁ diṭṭhadhammikānaṁ āsavānaṁ saṁvarāya, taṁ samparāyikānaṁ āsavānaṁ paṭighātāya, yaṁ samparāyikānaṁ āsavānaṁ paṭighātāya, taṁ appasannānaṁ pasādāya, yaṁ appasannānaṁ pasādāya, taṁ pasannānaṁ bhiyyobhāvāya, yaṁ pasannānaṁ bhiyyobhāvāya, taṁ saddhammaṭṭhitiyā, yaṁ saddhammaṭṭhitiyā, taṁ vinayānuggahāya.",
  "tika-vin01t20:101_0": "“Yaṁ saṅghasuṭṭhu, taṁ saṅghaphāsu, yaṁ saṅghasuṭṭhu, taṁ dummaṅkūnaṁ puggalānaṁ niggahāya, yaṁ saṅghasuṭṭhu, taṁ pesalānaṁ bhikkhūnaṁ phāsuvihārāya, yaṁ saṅghasuṭṭhu, taṁ diṭṭhadhammikānaṁ āsavānaṁ saṁvarāya, yaṁ saṅghasuṭṭhu, taṁ samparāyikānaṁ āsavānaṁ paṭighātāya, yaṁ saṅghasuṭṭhu, taṁ appasannānaṁ pasādāya, yaṁ saṅghasuṭṭhu, taṁ pasannānaṁ bhiyyobhāvāya, yaṁ saṅghasuṭṭhu, taṁ saddhammaṭṭhitiyā, yaṁ saṅghasuṭṭhu, taṁ vinayānuggahāya.",
  "tika-vin01t20:102_0": "“Yaṁ saṅghaphāsu, taṁ dummaṅkūnaṁ puggalānaṁ niggahāya, yaṁ saṅghaphāsu, taṁ pesalānaṁ bhikkhūnaṁ phāsuvihārāya, yaṁ saṅghaphāsu, taṁ diṭṭhadhammikānaṁ āsavānaṁ saṁvarāya, yaṁ saṅghaphāsu, taṁ samparāyikānaṁ āsavānaṁ paṭighātāya, yaṁ saṅghaphāsu, taṁ appasannānaṁ pasādāya, yaṁ saṅghaphāsu, taṁ pasannānaṁ bhiyyobhāvāya, yaṁ saṅghaphāsu, taṁ saddhammaṭṭhitiyā, yaṁ saṅghaphāsu, taṁ vinayānuggahāya, yaṁ saṅghaphāsu, taṁ saṅghasuṭṭhutāya.",
  "tika-vin01t20:103_0": "“Yaṁ dummaṅkūnaṁ puggalānaṁ niggahāya…pe…",
  "tika-vin01t20:103_1": "yaṁ pesalānaṁ bhikkhūnaṁ phāsuvihārāya…pe…",
  "tika-vin01t20:103_2": "yaṁ diṭṭhadhammikānaṁ āsavānaṁ saṁvarāya…pe…",
  "tika-vin01t20:103_3": "yaṁ samparāyikānaṁ āsavānaṁ paṭighātāya…pe…",
  "tika-vin01t20:103_4": "yaṁ appasannānaṁ pasādāya…pe…",
  "tika-vin01t20:103_5": "yaṁ pasannānaṁ bhiyyobhāvāya…pe…",
  "tika-vin01t20:103_6": "yaṁ saddhammaṭṭhitiyā…pe…",
  "tika-vin01t20:103_7": "yaṁ vinayānuggahāya, taṁ saṅghasuṭṭhutāya, yaṁ vinayānuggahāya, taṁ saṅghaphāsutāya, yaṁ vinayānuggahāya, taṁ dummaṅkūnaṁ puggalānaṁ niggahāya, yaṁ vinayānuggahāya, taṁ pesalānaṁ bhikkhūnaṁ phāsuvihārāya, yaṁ vinayānuggahāya, taṁ diṭṭhadhammikānaṁ āsavānaṁ saṁvarāya, yaṁ vinayānuggahāya, taṁ samparāyikānaṁ āsavānaṁ paṭighātāya, yaṁ vinayānuggahāya, taṁ appasannānaṁ pasādāya, yaṁ vinayānuggahāya, taṁ pasannānaṁ bhiyyobhāvāya, yaṁ vinayānuggahāya, taṁ saddhammaṭṭhitiyā.",
  "tika-vin01t20:104_0": "“Atthasataṁ dhammasataṁ, dve ca niruttisatāni;",
  "tika-vin01t20:105_0": "Cattāri ñāṇasatāni, atthavase pakaraṇe”ti –",
  "tika-vin01t20:106_0": "Yaṁ vuttaṁ parivāre, taṁ dassento “apicetthā”tiādimāha.",
  "tika-vin01t20:107_0": "Tattha “yaṁ saṅghasuṭṭhu, taṁ saṅghaphāsu, yaṁ saṅghaphāsu, taṁ dummaṅkūnaṁ puggalānaṁ niggahāyā”ti iminā anukkamena yaṁ vuttaṁ, taṁ sandhāya āsannāsannapadānaṁ uparūparipadehi saddhiṁ yojitattā saṅkhalikabandhanasadisattā “saṅkhalikanaya”nti vuttaṁ.",
  "tika-vin01t20:107_1": "Saṅkhalikanayaṁ katvāti sambandho.",
  "tika-vin01t20:107_2": "“Yaṁ saṅghasuṭṭhu, taṁ saṅghaphāsu, yaṁ saṅghasuṭṭhu, taṁ dummaṅkūnaṁ puggalānaṁ niggahāyā”ti evamādinā dasasu padesu ekamekaṁ padaṁ tadavasesehi navanavapadehi yojetvā yaṁ vuttaṁ, taṁ sandhāya “ekekapadamūlikaṁ dasakkhattuṁ yojanaṁ katvā”ti vuttaṁ.",
  "tika-vin01t20:108_0": "Atthasatantiādīsu saṅkhalikanaye tāva purimapurimapadānaṁ vasena dhammasataṁ veditabbaṁ, pacchimapacchimānaṁ vasena atthasataṁ daṭṭhabbaṁ. Kathaṁ?",
  "tika-vin01t20:108_1": "Kiñcāpi parivāre “yaṁ saṅghasuṭṭhu, taṁ saṅghaphāsū”tiādinā saṅkhalikanaye khaṇḍacakkameva vuttaṁ, tathāpi teneva nayena baddhacakkassapi nayo dinno, tasmā “yaṁ saṅghasuṭṭhu, taṁ saṅghaphāsū”tiādiṁ vatvā “yaṁ vinayānuggahāya, taṁ saṅghasuṭṭhū”ti yojetvā baddhacakkaṁ kātabbaṁ.",
  "tika-vin01t20:108_2": "Evaṁ “yaṁ saṅghaphāsu, taṁ dummaṅkūnaṁ puggalānaṁ niggahāyā”tiādiṁ vatvāpi “yaṁ vinayānuggahāya, taṁ saṅghasuṭṭhu, yaṁ saṅghasuṭṭhu, taṁ saṅghaphāsū”ti yojetvā baddhacakkaṁ kātabbaṁ.",
  "tika-vin01t20:108_3": "Iminā anukkamena sesapadesupi yojitesu saṅkhalikanayena dasa baddhacakkāni honti.",
  "tika-vin01t20:108_4": "Tesu ekekasmiṁ cakke purimapurimapadānaṁ vasena dasa dasa dhammā, pacchimapacchimapadānaṁ vasena dasa dasa atthāti saṅkhalikanaye atthasataṁ dhammasatañca sampajjati.",
  "tika-vin01t20:108_5": "Ekamūlakanaye pana “yaṁ saṅghasuṭṭhu, taṁ saṅghaphāsu, yaṁ saṅghasuṭṭhu, taṁ dummaṅkūnaṁ puggalānaṁ niggahāyā”ti evamādinā ekameva padaṁ sesehi navahi padehi yojitanti purimapadassa ekattā ekameva dhammapadaṁ naveva atthapadāni honti, tasmā ekamūlakanaye dasasu padesu ekamekaṁ mūlaṁ katvā dasakkhattuṁ yojanāya katāya dhammapadānaṁ vasena dhammapadāni dasa, atthapadāni navutīti atthasataṁ dhammasatañca na sampajjati, tasmā ekamūlakanaye saṅkhalikanaye vuttanayena atthasataṁ dhammasatañca aggahetvā yaṁ tattha dasadhammapadānaṁ navutiatthapadānañca vasena padasataṁ vuttaṁ, taṁ sabbaṁ dhammasatanti gahetvā tadatthajotanavasena aṭṭhakathāyaṁ vuttāni saṅghasuṭṭhubhāvādīni atthapadāni atthasatanti evaṁ gahite atthasataṁ dhammasatañca sampajjati.",
  "tika-vin01t20:108_6": "Evaṁ tāva atthasataṁ dhammasatañca veditabbaṁ.",
  "tika-vin01t20:108_7": "Dve ca niruttisatānīti ettha pana atthajotikānaṁ niruttīnaṁ vasena niruttisataṁ, dhammabhūtānaṁ niruttīnaṁ vasena niruttisatanti dve niruttisatāni ca veditabbāni.",
  "tika-vin01t20:108_8": "Cattāri ñāṇasatānīti atthasate ñāṇasataṁ, dhammasate ñāṇasataṁ, dvīsu niruttisatesu dve ñāṇasatānīti cattāri ñāṇasatāni.",
  "tika-vin01t20:109_0": "Evañca pana, bhikkhaveti ettha ca-saddo bhinnakkamena yojetabboti āha “uddiseyyātha cā”ti.",
  "tika-vin01t20:109_1": "Kathaṁ panettha “uddiseyyāthā”ti vutte pariyāpuṇeyyāthātiādi atthasambhavoti āha “atirekānayanattho hi ettha ca-saddo”ti.",
  "tika-vin01t20:109_2": "Vuttatthato atirekassa atthassa ānayanaṁ atirekānayanaṁ, so attho etassāti atirekānayanattho, avuttasamuccayatthoti vuttaṁ hoti.",
  "tika-vin01t20:109_3": "“Asaṁvāso”ti vuttattā “daḷhaṁ katvā”ti vuttaṁ.",
  "tika-vin01t20:110_0": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t20:111_0": "Paṭhamapaññattikathā niṭṭhitā.",
  "tika-vin01t20:112_0": "Sudinnabhāṇavāravaṇṇanā niṭṭhitā.",
  "tika-vin01t20:113_0": "Makkaṭivatthukathāvaṇṇanā",
  "tika-vin01t20:114_0": "40.Anuttānapadavaṇṇanāti uttānaṁ vuccati pākaṭaṁ, tappaṭipakkhena anuttānaṁ apākaṭaṁ appacuraṁ duviññeyyañca, anuttānānaṁ padānaṁ vaṇṇanā anuttānapadavaṇṇanā.",
  "tika-vin01t20:114_1": "Uttānapadavaṇṇanāya payojanābhāvato anuttānaggahaṇaṁ.",
  "tika-vin01t20:114_2": "Pacurapaṭisevano hotīti bahulapaṭisevano hoti, divase divase nirantaraṁ paṭisevatīti attho.",
  "tika-vin01t20:114_3": "Pacuratthe hi vattamānavacananti sabbadā paṭisevanābhāvepi “iha mallā yujjhantī”tiādīsu viya bāhullavuttiṁ upādāya vattamānavacanaṁ.",
  "tika-vin01t20:114_4": "Āhiṇḍantāti vicarantā.",
  "tika-vin01t20:114_5": "Aññesupīti aññesupi bhikkhūsu.",
  "tika-vin01t20:115_0": "41.Sahoḍḍhaggahitoti saha bhaṇḍena gahito.",
  "tika-vin01t20:115_1": "Attano micchāgāhena lesaoḍḍanena vā paripuṇṇatthampi paṭhamapaññattiṁ aññathā karonto “tañca kho manussitthiyā, no tiracchānagatāyā”ti āha.",
  "tika-vin01t20:115_2": "Dassananti sānurāgadassanaṁ.",
  "tika-vin01t20:115_3": "Gahaṇanti anurāgavaseneva hatthena gahaṇaṁ.",
  "tika-vin01t20:115_4": "Āmasanaṁ attano sarīrena tassā sarīrassa upari āmasanamattaṁ, phusanaṁ tato daḷhataraṁ katvā saṁphusanaṁ, ghaṭṭanaṁ tatopi daḷhataraṁ katvā sarīrena sarīrassa ghaṭṭanaṁ.",
  "tika-vin01t20:115_5": "Taṁ sabbampīti dassanādi sabbampi.",
  "tika-vin01t20:116_0": "42.Daḷhataraṁ sikkhāpadamakāsīti imasmiṁ adhikāre anupaññattiyā sikkhāpadassa daḷhīkaraṇaṁ sithilakaraṇañca pasaṅgato āpannaṁ vibhajitvā dassetukāmo “duvidhañhi sikkhāpada”ntiādimāha.",
  "tika-vin01t20:116_1": "Tattha yassa sacittakassa sikkhāpadassa cittaṁ akusalameva hoti, taṁ lokavajjaṁ.",
  "tika-vin01t20:116_2": "Yassa sacittakācittakapakkhasahitassa acittakassa ca sacittakapakkhe cittaṁ akusalameva hoti, tampi surāpānādi lokavajjanti imamatthaṁ sampiṇḍetvā dassetuṁ “yassa sacittakapakkhe cittaṁ akusalameva hoti, taṁ lokavajjaṁ nāmā”ti vuttaṁ.",
  "tika-vin01t20:116_3": "“Sacittakapakkhe”ti hi idaṁ vacanaṁ acittakaṁ sandhāya vuttaṁ.",
  "tika-vin01t20:116_4": "Na hi ekaṁsato sacittakassa “sacittakapakkhe”ti visesane payojanaṁ atthi.",
  "tika-vin01t20:116_5": "Sacittakapakkheti ca vatthuvītikkamavijānanacittena “sacittakapakkhe”ti gahetabbaṁ, na paṇṇattivijānanacittena.",
  "tika-vin01t20:116_6": "Yadi hi “na vaṭṭatī”ti paṇṇattivijānanacittenapi yassa sikkhāpadassa sacittakapakkhe cittaṁ akusalameva, tampi lokavajjanti vadeyya, sabbesaṁ paṇṇattivajjasikkhāpadānampi lokavajjatā āpajjeyya paṇṇattivajjānampi “na vaṭṭatī”ti jānitvā vītikkame akusalacittasseva sambhavato.",
  "tika-vin01t20:116_7": "Na hi bhagavato āṇaṁ jānitvā maddantassa kusalacittaṁ uppajjati anādariyavasena paṭighacittasseva uppajjanato.",
  "tika-vin01t20:117_0": "Apicettha “sacittakapakkhe cittaṁ akusalamevā”ti vacanato acittakassa vatthuajānanavasena acittakapakkhe cittaṁ akusalamevāti ayaṁ niyamo natthīti viññāyati.",
  "tika-vin01t20:117_1": "Yadi hi acittakassa acittakapakkhepi cittaṁ akusalameva siyā, “sacittakapakkhe”ti idaṁ visesanaṁ niratthakaṁ siyā.",
  "tika-vin01t20:117_2": "“Yassa cittaṁ akusalameva hoti, taṁ lokavajja”nti ettake vutte surāti ajānitvā pivantassa gandhavaṇṇakādibhāvaṁ ajānitvā tāni limpantīnaṁ bhikkhunīnañca vināpi akusalacittena āpattisambhavato ekantākusalaṁ sacittakasikkhāpadaṁ ṭhapetvā surāpānādiacittakasikkhāpadānaṁ lokavajjatā na siyāti tesampi saṅgaṇhatthaṁ “yassa sacittakapakkhe cittaṁ akusalameva hoti, taṁ lokavajja”nti vuttaṁ.",
  "tika-vin01t20:117_3": "Teneva cūḷagaṇṭhipade majjhimagaṇṭhipade ca vuttaṁ “etaṁ sattaṁ māressāmīti tasmiṁyeva padese nipannaṁ aññaṁ mārentassa pāṇasāmaññassa atthitāya yathā pāṇātipāto hoti, evaṁ etaṁ majjaṁ pivissāmīti aññaṁ majjaṁ pivantassa majjasāmaññassa atthitāya akusalameva hoti.",
  "tika-vin01t20:117_4": "Yathā pana kaṭṭhasaññāya sappaṁ ghātentassa pāṇātipāto na hoti, evaṁ nāḷikerapānasaññāya majjaṁ pivantassa akusalaṁ na hotī”ti.",
  "tika-vin01t20:118_0": "Keci pana vadanti “sāmaṇerassa surāti ajānitvā pivantassa pārājiko natthi, akusalaṁ pana hotī”ti, taṁ tesaṁ matimattaṁ.",
  "tika-vin01t20:118_1": "“Bhikkhuno ajānitvāpi bījato paṭṭhāya majjaṁ pivantassa pācittiyaṁ, sāmaṇero jānitvā pivanto sīlabhedaṁ āpajjati, na ajānitvā”ti ettakameva hi aṭṭhakathāyaṁ vuttaṁ, “akusalaṁ pana hotī”ti na vuttanti.",
  "tika-vin01t20:118_2": "Aparampi vadanti “ajānitvā pivantassapi sotāpannassa mukhaṁ surā na pavisati kammapathappattaakusalacitteneva pātabbato”ti, tampi na sundaraṁ.",
  "tika-vin01t20:118_3": "Bodhisatte kucchigate bodhisattamātu sīlaṁ viya hi idampi ariyasāvakānaṁ dhammatāsiddhanti veditabbaṁ.",
  "tika-vin01t20:118_4": "Teneva dīghanikāye kūṭadantasuttaṭṭhakathāyaṁ vuttaṁ –",
  "tika-vin01t20:119_0": "“Bhavantarepi hi ariyasāvako jīvitahetupi neva pāṇaṁ hanati, na suraṁ pivati.",
  "tika-vin01t20:119_1": "Sacepissa surañca khīrañca missetvā mukhe pakkhipanti, khīrameva pavisati, na surā.",
  "tika-vin01t20:119_2": "Yathā kiṁ?",
  "tika-vin01t20:119_3": "Yathā koñcasakuṇānaṁ khīramissake udake khīrameva pavisati, na udakaṁ.",
  "tika-vin01t20:119_4": "Idaṁ yonisiddhanti ce?",
  "tika-vin01t20:119_5": "Idampi dhammatāsiddhanti veditabba”nti.",
  "tika-vin01t20:120_0": "Yadi evaṁ surāpānasikkhāpadaṭṭhakathāyaṁ “vatthuajānanatāya cettha acittakatā veditabbā, akusaleneva pātabbatāya lokavajjatā”ti kasmā vuttaṁ?",
  "tika-vin01t20:120_1": "Nāyaṁ doso.",
  "tika-vin01t20:120_2": "Ayañhettha adhippāyo –",
  "tika-vin01t20:120_3": "sacittakapakkhe akusalacitteneva pātabbatāya lokavajjatāti.",
  "tika-vin01t20:120_4": "Imināyeva hi adhippāyena aññesupi lokavajjesu acittakasikkhāpadesu akusalacittatāyeva vuttā, na pana sacittakatā.",
  "tika-vin01t20:120_5": "Teneva bhikkhunīvibhaṅgaṭṭhakathāyaṁ vuttaṁ –",
  "tika-vin01t20:121_0": "“Giraggasamajjaṁ cittāgārasikkhāpadaṁ saṅghāṇi itthālaṅkāro gandhakavaṇṇako vāsitakapiññāko bhikkhunīādīhi ummaddanaparimaddanāti imāni dasa sikkhāpadāni acittakāni lokavajjāni akusalacittānī”ti,",
  "tika-vin01t20:122_0": "Ayaṁ panettha adhippāyo –",
  "tika-vin01t20:122_1": "vināpi cittena āpajjitabbattā acittakāni, citte pana sati akusaleneva āpajjitabbattā lokavajjāni ceva akusalacittāni cāti.",
  "tika-vin01t20:122_2": "Tasmā bhikkhuvibhaṅge āgatāni surāpānauyyuttauyyodhikasikkhāpadāni tīṇi, bhikkhunīvibhaṅge āgatāni giraggasamajjādīni dasāti imesaṁ terasannaṁ acittakasikkhāpadānaṁ lokavajjatādassanatthaṁ “sacittakapakkhe”ti idaṁ visesanaṁ katanti niṭṭhamettha gantabbaṁ.",
  "tika-vin01t20:122_3": "Yasmā pana paṇṇattivajjassa vatthuvītikkamavijānanacittena sacittakapakkhe cittaṁ siyā kusalaṁ, siyā akusalaṁ, siyā abyākataṁ, tasmā tassa sacittakapakkhe cittaṁ akusalamevāti ayaṁ niyamo natthīti sesaṁ paṇṇattivajjanti vuttaṁ.",
  "tika-vin01t20:123_0": "Rundhantīti vītikkamaṁ rundhantī.",
  "tika-vin01t20:123_1": "Dvāraṁ pidahantīti vītikkamalesassa dvāraṁ pidahantī.",
  "tika-vin01t20:123_2": "Sotaṁ pacchindamānāti uparūpari vītikkamasotaṁ pacchindamānā.",
  "tika-vin01t20:123_3": "Atha vā rundhantīti anāpattilesaṁ rundhantī.",
  "tika-vin01t20:123_4": "Dvāraṁ pidahantīti anāpattilesassa dvāraṁ pidahantī.",
  "tika-vin01t20:123_5": "Sotaṁ pacchindamānāti anāpattisotaṁ pacchindamānā, āpattimeva kurumānāti vuttaṁ hoti.",
  "tika-vin01t20:123_6": "Nanu ca lokavajje kāci anupaññatti uppajjamānā sithilaṁ karontī uppajjati, tasmā “lokavajje anupaññatti uppajjamānā…pe…",
  "tika-vin01t20:123_7": "gāḷhataraṁ karontī uppajjatī”ti idaṁ kasmā vuttanti āha “aññatra adhimānā aññatra supinantā”tiādi.",
  "tika-vin01t20:123_8": "“Aññatra adhimānā”ti imissā anupaññattiyā “vītikkamābhāvā”ti kāraṇaṁ vuttaṁ, “aññatra supinantā”ti imissā “abbohārikattā”ti kāraṇaṁ vuttaṁ.",
  "tika-vin01t20:123_9": "Tattha vītikkamābhāvāti pāpiccho icchāpakatotiādivītikkamābhāvā.",
  "tika-vin01t20:123_10": "Uttarimanussadhamme hi “pāpiccho icchāpakato uttarimanussadhammaṁ ullapatī”ti vacanato visaṁvādanādhippāyena musā bhaṇanto pārājiko hoti.",
  "tika-vin01t20:123_11": "Ayaṁ pana adhimānena adhigatasaññī hutvā ullapati, na sikkhāpadaṁ vītikkamitukāmo, tasmā “aññatra adhimānā”ti ayaṁ anupaññatti uppajjamānā vītikkamābhāvā anāpattikarā jātā.",
  "tika-vin01t20:123_12": "Abbohārikattāti supinante vijjamānāyapi cetanāya vītikkamicchāya ca abbohārikattā.",
  "tika-vin01t20:123_13": "Kiñcāpi hi supinante mocanassādacetanā saṁvijjati, kadāci upakkamanampi hoti, tathāpi thinamiddhena abhibhūtattā taṁ cittaṁ abbohārikaṁ, cittassa abbohārikattā upakkamakiriyāsaṁvattanikāpi cetanā abbohārikā.",
  "tika-vin01t20:123_14": "Teneva “atthesā bhikkhave cetanā, sā ca kho abbohārikā”ti bhagavatā vuttā, tasmā “aññatra supinantā”ti ayaṁ anupaññatti abbohārikattā anāpattikarā jātā.",
  "tika-vin01t20:124_0": "Akate vītikkameti “kukkuccāyantā na bhuñjiṁsū”tiādīsu viya vītikkame akate.",
  "tika-vin01t20:124_1": "Sithilaṁ karontīti paṭhamaṁ sāmaññato baddhasikkhāpadaṁ mocetvā attano attano visaye anāpattikaraṇavasena sithilaṁ karontī.",
  "tika-vin01t20:124_2": "Dvāraṁ dadamānāti anāpattiyā dvāraṁ dadamānā.",
  "tika-vin01t20:124_3": "Tenevāha “aparāparampi anāpattiṁ kurumānā”ti.",
  "tika-vin01t20:124_4": "Nanu ca sañcarittasikkhāpade “antamaso taṅkhaṇikāyapī”ti anupaññatti uppajjamānā āpattimeva karontī uppannā, atha kasmā “anāpattiṁ kurumānā uppajjatī”ti vuttanti āha “antamaso taṅkhaṇikāyapī”tiādi.",
  "tika-vin01t20:124_5": "Udāyinā bhikkhunā taṅkhaṇikāya sañcarittaṁ āpannavatthusmiṁ paññattattā “kate vītikkame”ti vuttaṁ.",
  "tika-vin01t20:124_6": "Paññattigatikāva hotīti mūlapaññattiyaṁyeva antogadhā hoti.",
  "tika-vin01t20:125_0": "Makkaṭivatthukathāvaṇṇanā niṭṭhitā.",
  "tika-vin01t20:126_0": "Santhatabhāṇavāro",
  "tika-vin01t20:127_0": "Vajjiputtakavatthuvaṇṇanā",
  "tika-vin01t20:128_0": "43.",
  "tika-vin01t20:128_1": "Vesālī nivāso etesanti vesālikāti āha “vesālivāsino”ti.",
  "tika-vin01t20:128_2": "Vajjīsu janapade vasantā vajjino, vajjīnaṁ puttakā vajjiputtakāti āha “vajjiraṭṭhe vesāliyaṁ kulānaṁ puttā”ti.",
  "tika-vin01t20:128_3": "Ñātīnaṁ byasananti ñātīnaṁ vināso.",
  "tika-vin01t20:128_4": "So pana ñātīnaṁ vināso rājadaṇḍādikāraṇena hotīti āha “rājadaṇḍabyādhimaraṇavippavāsanimittenā”ti.",
  "tika-vin01t20:128_5": "Bhogānaṁ byasanaṁ vināso bhogabyasanaṁ.",
  "tika-vin01t20:128_6": "Tañca hiraññasuvaṇṇadāsidāsādīnaṁ upabhogaparibhogavatthūnaṁ rājadaṇḍādinā vināsoti āha “esa nayo dutiyapadepī”ti.",
  "tika-vin01t20:128_7": "Na buddhaṁ garahāmāti “asabbaññu buddho”tiādinā buddhaṁ na garahāma.",
  "tika-vin01t20:128_8": "Na dhammagarahinoti “aniyyāniko dhammo”tiādinā dhammaṁ na garahāma.",
  "tika-vin01t20:128_9": "Na saṅghagarahinoti “duppaṭipanno saṅgho”tiādinā saṅghaṁ na garahāma.",
  "tika-vin01t20:128_10": "Aṭṭhatiṁsārammaṇesūti dasa kasiṇā dasa asubhā dasānussatiyo cattāro brahmavihārā cattāro āruppā catudhātuvavatthānaṁ āhāre paṭikūlasaññāti imesu cattālīsakammaṭṭhānesu pāḷiyaṁ anāgatattā ālokākāsakasiṇadvayaṁ ṭhapetvā avasesāni gahetvā vuttaṁ.",
  "tika-vin01t20:128_11": "Vibhattā kusalādhammāti “imasmiṁ ārammaṇe idaṁ hotī”ti evaṁ vibhattā upacārajjhānena saddhiṁ paṭhamajjhānādayo mahaggatakusalā dhammā.",
  "tika-vin01t20:128_12": "Teva dhammeti te eva kusale dhamme.",
  "tika-vin01t20:128_13": "Majjhimayāmo bhikkhūnaṁ niddākilamathavinodanokāsattā na gahitoti āha “paṭhamayāmañca pacchimayāmañcā”ti.",
  "tika-vin01t20:128_14": "Saccāni bujjhati paṭivijjhatīti bodhi, arahattamaggañāṇaṁ.",
  "tika-vin01t20:128_15": "Upakārakattena tassa pakkhe bhavā bodhipakkhiyāti āha “bodhissa pakkhe bhavānaṁ, arahattamaggañāṇassa upakārakāna”nti.",
  "tika-vin01t20:128_16": "Cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggoti ime sattatiṁsa bodhipakkhiyadhammā.",
  "tika-vin01t20:128_17": "“Gihipalibodhaṁ āvāsapalibodhañca pahāyā”ti imesaṁyeva dvinnaṁ palibodhānaṁ upacchedassa sudukkarabhāvato vuttaṁ.",
  "tika-vin01t20:128_18": "Yuttapayuttāti sammadeva yuttā.",
  "tika-vin01t20:129_0": "Āsayanti ajjhāsayaṁ.",
  "tika-vin01t20:129_1": "Sikkhaṁ appaccakkhāya bhikkhubhāve ṭhatvā paṭisevitamethunānaṁ tesaṁ vajjiputtakānaṁ upasampadaṁ anujānanto bhagavā “pārājiko hoti asaṁvāso”ti evaṁ paññattasikkhāpadaṁ samūhanati nāmāti āha –",
  "tika-vin01t20:129_2": "“yadi hi bhagavā…pe…",
  "tika-vin01t20:129_3": "paññattaṁ samūhaneyyā”ti.",
  "tika-vin01t20:129_4": "“Yo pana bhikkhū”ti vuttattā pana sikkhaṁ paccakkhāya paṭisevitamethunassa upasampadaṁ anujānanto na samūhanati nāma.",
  "tika-vin01t20:129_5": "Na hi so bhikkhu hutvā paṭisevati.",
  "tika-vin01t20:129_6": "“So āgato na upasampādetabbo”ti vacanato sāmaṇerabhūmi anuññātāti āha “sāmaṇerabhūmiyaṁ pana ṭhito”tiādi.",
  "tika-vin01t20:129_7": "Uttamatthanti arahattaṁ nibbānameva vā.",
  "tika-vin01t20:130_0": "Vajjiputtakavatthuvaṇṇanā niṭṭhitā.",
  "tika-vin01t20:131_0": "Catubbidhavinayakathāvaṇṇanā",
  "tika-vin01t20:132_0": "45.Nīharitvāti sāsanato nīharitvā.",
  "tika-vin01t20:132_1": "Tathā hi “pañcahupāli aṅgehi samannāgatena bhikkhunā nānuyuñjitabbaṁ.",
  "tika-vin01t20:132_2": "Katamehi pañcahi?",
  "tika-vin01t20:132_3": "Suttaṁ na jānāti, suttānulomaṁ na jānātī”ti evamādipariyattisāsanato suttaṁ suttānulomañca nīharitvā pakāsesuṁ, “anāpatti evaṁ amhākaṁ ācariyānaṁ uggaho paripucchāti gaṇhātī”ti evamādipariyattisāsanato ācariyavādaṁ nīharitvā pakāsesuṁ, bhārukacchakavatthusmiṁ “āyasmā upāli evamāha anāpatti āvuso supinantenā”ti evamādipariyattisāsanato eva attanomatiṁ nīharitvā pakāsesuṁ.",
  "tika-vin01t20:132_4": "Tāya hi attanomatiyā thero etadaggaṭṭhānaṁ labhi.",
  "tika-vin01t20:133_0": "Vuttanti nāgasenattherena vuttaṁ.",
  "tika-vin01t20:133_1": "Pajjate anena atthoti padaṁ, bhagavatā kaṇṭhādivaṇṇappavattiṭṭhānaṁ āhacca visesetvā bhāsitaṁ padaṁ āhaccapadaṁ, bhagavatoyeva vacanaṁ.",
  "tika-vin01t20:133_2": "Tenāha “āhaccapadanti suttaṁ adhippeta”nti.",
  "tika-vin01t20:133_3": "“Idaṁ kappati, idaṁ na kappatī”ti evaṁ avisesetvā “yaṁ, bhikkhave, mayā ‘idaṁ na kappatī’ti appaṭikkhittaṁ, tañce akappiyaṁ anulometi, kappiyaṁ paṭibāhati, taṁ vo na kappatī”tiādinā vuttaṁ sāmaññalakkhaṇaṁ idha “raso”ti adhippetanti āha “rasoti suttānuloma”nti.",
  "tika-vin01t20:133_4": "Dhammasaṅgāhakappabhutiācariyaparamparato ānītā aṭṭhakathātanti idha “ācariyavaṁso”ti adhippetāti āha “ācariyavaṁsoti ācariyavādo”ti.",
  "tika-vin01t20:134_0": "Idha vinayavinicchayassa adhikatattā tadanucchavikameva suttaṁ dassento āha –",
  "tika-vin01t20:134_1": "“suttaṁ nāma sakale vinayapiṭake pāḷī”ti.",
  "tika-vin01t20:134_2": "Mahāpadesāti mahāokāsā, mahantāni vinayassa patiṭṭhāpanaṭṭhānāni yesu patiṭṭhāpito vinayo vinicchayati asandehato.",
  "tika-vin01t20:134_3": "Mahantāni vā kāraṇāni mahāpadesā, mahantāni vinayavinicchayakāraṇānīti vuttaṁ hoti.",
  "tika-vin01t20:134_4": "“Atthato pana ‘yaṁ, bhikkhave’tiādinā vuttā sādhippāyā pāḷiyeva mahāpadesā”ti vadanti.",
  "tika-vin01t20:134_5": "Tenevāha “ye bhagavatā evaṁ vuttā”tiādi.",
  "tika-vin01t20:134_6": "Ime ca mahāpadesā khandhake āgatā, tasmā tesaṁ vinicchayakathā tattheva āvi bhavissatīti idha na vuccati.",
  "tika-vin01t20:134_7": "Yadipi tattha tattha bhagavatā pavattitā pakiṇṇakadesanāva aṭṭhakathā, sā pana dhammasaṅgāhakehi paṭhamaṁ tīṇi piṭakāni saṅgāyitvā tassa atthavaṇṇanānurūpeneva vācanāmaggaṁ āropitattā “ācariyavādo”ti vuccati ācariyā vadanti saṁvaṇṇenti pāḷiṁ etenāti katvā. Tenāha –",
  "tika-vin01t20:134_8": "“ācariyavādo nāma…pe…",
  "tika-vin01t20:134_9": "aṭṭhakathātantī”ti.",
  "tika-vin01t20:134_10": "Tisso saṅgītiyo āruḷhoyeva ca buddhavacanassa atthasaṁvaṇṇanābhūto kathāmaggo mahāmahindattherena tambapaṇṇidīpaṁ ābhato, pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṁ.",
  "tika-vin01t20:134_11": "Kiñcāpi attanomati suttādīhi saṁsanditvāva parikappīyati, tathāpi sā na suttādīsu visesato niddiṭṭhāti āha “suttasuttānulomaācariyavāde muñcitvā”ti.",
  "tika-vin01t20:134_12": "Anubuddhiyāti suttādīniyeva anugatabuddhiyā.",
  "tika-vin01t20:134_13": "Nayaggāhenāti suttādito labbhamānanayaggahaṇena.",
  "tika-vin01t20:135_0": "Attanomatiṁ sāmaññato paṭhamaṁ dassetvā idāni tameva visesetvā dassento “apicā”tiādimāha.",
  "tika-vin01t20:135_1": "Idāni tattha paṭipajjitabbākāraṁ dassento āha –",
  "tika-vin01t20:135_2": "“taṁ pana attanomatiṁ gahetvā kathentenā”tiādi.",
  "tika-vin01t20:135_3": "Atthenāti attanā sallakkhitena atthena.",
  "tika-vin01t20:135_4": "Ācariyavāde otāretabbāti ācariyavāde ñāṇena anuppavesetabbā.",
  "tika-vin01t20:135_5": "Sabbadubbalāti puggalassa sayaṁ paṭibhānabhāvato.",
  "tika-vin01t20:135_6": "Pamādapāṭhavasena ācariyavādassa kadāci suttānulomena asaṁsandanāpi siyā, so na gahetabboti dassento āha –",
  "tika-vin01t20:135_7": "“ācariyavādopi…pe…",
  "tika-vin01t20:135_8": "samento eva gahetabbo”ti.",
  "tika-vin01t20:135_9": "Samentameva gahetabbanti yathā suttena saṁsandati, evaṁ mahāpadesato atthā uddharitabbāti dasseti.",
  "tika-vin01t20:135_10": "Suttānulomassa suttekadesattepi sutte viya “idaṁ kappati, idaṁ na kappatī”ti paricchinditvā āhaccabhāsitaṁ kiñci natthīti āha –",
  "tika-vin01t20:135_11": "“suttānulomato hi suttameva balavatara”nti.",
  "tika-vin01t20:135_12": "Appaṭivattiyanti appaṭibāhiyaṁ.",
  "tika-vin01t20:135_13": "Kārakasaṅghasadisanti pamāṇattā saṅgītikārakasaṅghasadisaṁ.",
  "tika-vin01t20:135_14": "Buddhānaṁ ṭhitakālasadisanti iminā buddheheva kathitattā dharamānabuddhasadisanti vuttaṁ hoti.",
  "tika-vin01t20:135_15": "Sutte hi paṭibāhite buddhova paṭibāhito hoti.",
  "tika-vin01t20:135_16": "Sakavādī suttaṁ gahetvā kathetīti sakavādī attano suttaṁ gahetvā voharati.",
  "tika-vin01t20:135_17": "Paravādī suttānulomanti aññanikāyavādī attano nikāye suttānulomaṁ gahetvā katheti.",
  "tika-vin01t20:135_18": "Khepaṁ vā garahaṁ vā akatvāti “kiṁ iminā”ti khepaṁ vā “kimesa bālo vadatī”ti garahaṁ vā akatvā.",
  "tika-vin01t20:135_19": "Suttānulomanti paravādinā vuttaṁ aññanikāye suttānulomaṁ.",
  "tika-vin01t20:135_20": "Sutte otāretabbanti sakavādinā attano sutte otāretabbaṁ.",
  "tika-vin01t20:135_21": "Suttasmiṁyeva ṭhātabbanti attano sutteyeva ṭhātabbaṁ.",
  "tika-vin01t20:135_22": "Evaṁ sesavāresupi atthayojanā kātabbā.",
  "tika-vin01t20:135_23": "Ayanti sakavādī.",
  "tika-vin01t20:135_24": "Paroti aññanikāyavādī.",
  "tika-vin01t20:135_25": "Evaṁ sesesupi.",
  "tika-vin01t20:136_0": "Nanu ca “suttānulomato suttameva balavatara”nti heṭṭhā vuttaṁ, idha pana “suttānulome suttaṁ otāretabba”ntiādi kasmā vuttanti?",
  "tika-vin01t20:136_1": "Nāyaṁ virodho.",
  "tika-vin01t20:136_2": "“Suttānulomato suttameva balavatara”nti hi idaṁ sakamateyeva suttaṁ sandhāya vuttaṁ.",
  "tika-vin01t20:136_3": "Tattha hi sakamatipariyāpannameva suttādiṁ sandhāya “attanomati sabbadubbalā, attanomatito ācariyavādo balavataro, ācariyavādato suttānulomaṁ balavataraṁ, suttānulomato suttameva balavatara”nti ca vuttaṁ.",
  "tika-vin01t20:136_4": "Idha pana paravādinā ānītaṁ aññanikāye suttaṁ sandhāya “suttānulome suttaṁ otāretabba”ntiādi vuttaṁ.",
  "tika-vin01t20:136_5": "Tasmā paravādinā ānītaṁ suttādiṁ attano suttānulomaācariyavādaattanomatīsu otāretvā samentaṁyeva gahetabbaṁ, itaraṁ na gahetabbanti ayaṁ nayo idha vuccatīti na koci pubbāparavirodho.",
  "tika-vin01t20:137_0": "Bāhirakasuttanti tisso saṅgītiyo anāruḷhaguḷhavessantarādīni mahāsaṅghikanikāyavāsīnaṁ suttāni.",
  "tika-vin01t20:137_1": "Vedallādīnanti ādi-saddena guḷhaummaggādiggahaṇaṁ veditabbaṁ, itaraṁ gārayhasuttaṁ na gahetabbaṁ.",
  "tika-vin01t20:137_2": "Attanomatiyameva ṭhātabbanti iminā aññanikāyato ānītasuttatopi sakanikāye attanomatiyeva balavatarāti dasseti.",
  "tika-vin01t20:137_3": "Sakavādī suttaṁ gahetvā katheti, paravādīpi suttamevātievamādinā samānajātikānaṁ vasena vāro na vutto, suttassa sutteyeva otāraṇaṁ bhinnaṁ viya hutvā na paññāyati, vuttanayeneva ca sakkā yojetunti.",
  "tika-vin01t20:138_0": "Idāni sakavādīparavādīnaṁ kappiyākappiyādibhāvaṁ sandhāya vivāde uppanne tattha paṭipajjitabbavidhiṁ dassento āha –",
  "tika-vin01t20:138_1": "“atha panāyaṁ kappiyanti gahetvā kathetī”tiādi.",
  "tika-vin01t20:138_2": "Tattha sutte ca suttānulome ca otāretabbanti sakavādinā attanoyeva sutte ca suttānulome ca otāretabbaṁ.",
  "tika-vin01t20:138_3": "Paro kāraṇaṁ na vindatīti paravādī kāraṇaṁ na labhati.",
  "tika-vin01t20:138_4": "Suttato bahuṁ kāraṇañca vinicchayañca dassetīti paravādī attano suttato bahuṁ kāraṇaṁ vinicchayañca āharitvā dasseti.",
  "tika-vin01t20:138_5": "Sādhūti sampaṭicchitvā akappiyeva ṭhātabbanti iminā attano nikāye suttādīni alabhantena sakavādinā paravādīvacaneyeva ṭhātabbanti vadati.",
  "tika-vin01t20:138_6": "Dvinnampi kāraṇacchāyā dissatīti sakavādīparavādīnaṁ ubhinnampi kappiyākappiyabhāvasādhakaṁ kāraṇapatirūpakaṁ dissati.",
  "tika-vin01t20:138_7": "Yadi dvinnampi kāraṇacchāyā dissati, kasmā “akappiyeva ṭhātabba”nti āha “vinayañhi patvā”tiādi.",
  "tika-vin01t20:138_8": "“Vinayaṁ patvā”ti vuttamevatthaṁ pākaṭataraṁ katvā dassento āha “kappiyākappiyavicāraṇamāgammā”ti.",
  "tika-vin01t20:138_9": "Rundhitabbantiādīsu dubbiññeyyavinicchaye kappiyākappiyabhāve sati kappiyanti gahaṇaṁ rundhitabbaṁ, akappiyanti gahaṇaṁ gāḷhaṁ kātabbaṁ.",
  "tika-vin01t20:138_10": "Aparāparaṁ pavattakappiyagahaṇasotaṁ pacchinditabbaṁ, garukabhāvasaṅkhāte akappiyabhāveyeva ṭhātabbanti attho.",
  "tika-vin01t20:139_0": "Bahūhi suttavinicchayakāraṇehīti bahūhi suttehi ceva tato ānītavinicchayakāraṇehi ca.",
  "tika-vin01t20:139_1": "Attano gahaṇaṁ na vissajjetabbanti sakavādinā attano akappiyanti gahaṇaṁ na vissajjetabbaṁ.",
  "tika-vin01t20:139_2": "Idāni vuttamevatthaṁ nigamento “eva”ntiādimāha.",
  "tika-vin01t20:139_3": "Tattha yoti sakavādīparavādīsu yo koci.",
  "tika-vin01t20:139_4": "Keci pana “sakavādīsuyeva yo koci idhādhippeto”ti vadanti, evaṁ sante “atha panāyaṁ kappiyanti gahetvā kathetī”tiādīsu sabbattha ubhopi sakavādinoyeva siyuṁ heṭṭhā vuttasseva nigamanavasena “eva”ntiādīnaṁ vuttattā, tasmā taṁ na gahetabbaṁ.",
  "tika-vin01t20:139_5": "Atirekakāraṇaṁ labhatīti ettha suttādīsu purimaṁ purimaṁ atirekakāraṇaṁ nāma, yo vā suttādīsu catūsu bahutaraṁ kāraṇaṁ labhati, so atirekakāraṇaṁ labhati nāma.",
  "tika-vin01t20:140_0": "Suṭṭhu pavatti etassāti suppavatti, suṭṭhu pavattati sīlenāti vā suppavatti.",
  "tika-vin01t20:140_1": "Tenāha “suppavattīti suṭṭhu pavatta”nti.",
  "tika-vin01t20:140_2": "Vācāya uggataṁ vācuggataṁ, vacasā suggahitanti vuttaṁ hoti.",
  "tika-vin01t20:140_3": "Suttatoti imassa vivaraṇaṁ “pāḷito”ti.",
  "tika-vin01t20:140_4": "Ettha ca “suttaṁ nāma sakalaṁ vinayapiṭaka”nti vuttattā pāḷitoti tadatthadīpikā aññāyeva pāḷi veditabbā.",
  "tika-vin01t20:140_5": "Anubyañjanasoti imassa vivaraṇaṁ “paripucchato ca aṭṭhakathāto cā”ti.",
  "tika-vin01t20:140_6": "Pāḷiṁ anugantvā atthassa byañjanato pakāsanato anubyañjananti hi paripucchā aṭṭhakathā ca vuccati.",
  "tika-vin01t20:140_7": "Ettha ca aṭṭhakathāya visuṁ gahitattā paripucchāti theravādo vutto.",
  "tika-vin01t20:140_8": "Saṅghabhedassa pubbabhāge pavattakalahassetaṁ adhivacanaṁ saṅgharājīti.",
  "tika-vin01t20:140_9": "Kukkuccakoti aṇumattesupi vajjesu bhayadassanavasena kukkuccaṁ uppādento.",
  "tika-vin01t20:140_10": "Tantiṁ avisaṁvādetvāti pāḷiṁ aññathā akatvā.",
  "tika-vin01t20:140_11": "Avokkamantoti anatikkamanto.",
  "tika-vin01t20:141_0": "Vitthunatīti atthaṁ adisvā nitthunati.",
  "tika-vin01t20:141_1": "Vipphandatīti kampati.",
  "tika-vin01t20:141_2": "Santiṭṭhituṁ na sakkotīti ekasmiṁyeva atthe patiṭṭhātuṁ na sakkoti.",
  "tika-vin01t20:141_3": "Tenāha “yaṁyaṁ parena vuccati, taṁ taṁ anujānātī”ti.",
  "tika-vin01t20:141_4": "Paravādaṁ gaṇhātīti “ucchumhi kasaṭaṁ yāvajīvikaṁ, raso sattāhakāliko, tadubhayavinimutto ca ucchu nāma visuṁ natthi, tasmā ucchupi vikāle vaṭṭatī”ti paravādinā vutte tampi gaṇhāti.",
  "tika-vin01t20:141_5": "Ekekalomanti palitaṁ sandhāya vuttaṁ.",
  "tika-vin01t20:141_6": "Yamhīti yasmiṁ puggale.",
  "tika-vin01t20:141_7": "Parikkhayaṁ pariyādānanti atthato ekaṁ.",
  "tika-vin01t20:142_0": "Ācariyaparamparā kho panassa suggahitā hotīti ettha ācariyaparamparāti ācariyānaṁ vinicchayaparamparā.",
  "tika-vin01t20:142_1": "Teneva vakkhati “yathā ācariyo ca ācariyācariyo ca pāḷiñca paripucchañca vadanti, tathā ñātuṁ vaṭṭatī”ti.",
  "tika-vin01t20:142_2": "Pubbāparānusandhitoti “idaṁ pubbavacanaṁ, idaṁ paravacanaṁ, ayamanusandhī”ti evaṁ pubbāparānusandhito.",
  "tika-vin01t20:142_3": "Ācariyaparamparanti imasseva vevacanaṁ theravādaṅganti, therapaṭipāṭinti attho.",
  "tika-vin01t20:142_4": "Dve tayo parivaṭṭāti dve tisso paramparā.",
  "tika-vin01t20:143_0": "Imehi ca pana tīhi lakkhaṇehīti “suttamassa svāgataṁ hotī”tiādinā heṭṭhā vuttehi tīhi lakkhaṇehi.",
  "tika-vin01t20:143_1": "Ettha ca paṭhamena lakkhaṇena vinayassa suṭṭhu uggahitabhāvo vutto, dutiyena uggahitena acalatā suppatiṭṭhitatā vuttā, tatiyena yaṁ pāḷiyā aṭṭhakathāya ca natthi, tampi ācariyavacanena vinicchinituṁ samatthatā vuttā.",
  "tika-vin01t20:143_2": "Otiṇṇe vatthusminti codanāsaṅkhāte vītikkamasaṅkhāte vā vatthusmiṁ saṅghamajjhe otiṇṇe, osaṭeti attho.",
  "tika-vin01t20:143_3": "Vuttameva vibhāvento “codakena ca cuditakena ca vutte vattabbe”ti āha.",
  "tika-vin01t20:143_4": "Keci pana “codakena otiṇṇe vatthusmiṁ cuditakena ca vutte vattabbe”ti evaṁ yojenti.",
  "tika-vin01t20:143_5": "Apare pana “codakena ca cuditakena ca vutte vinayadharena ca vattabbe”ti evampi yojenti.",
  "tika-vin01t20:143_6": "“Codakena ca cuditakena ca vutte vattabbe”ti ayameva pana yojanā sundaratarāti veditabbā.",
  "tika-vin01t20:143_7": "Vatthu oloketabbanti tassa tassa sikkhāpadassa vatthu oloketabbaṁ.",
  "tika-vin01t20:143_8": "“Tiṇena vā paṇṇena vā…pe…",
  "tika-vin01t20:143_9": "yo āgaccheyya, āpatti dukkaṭassā”ti hi idaṁ nissaggiye aññātakaviññattisikkhāpadassa vatthusmiṁ paññattaṁ, thullaccayadubbhāsitāpattīnaṁ mātikāya anāgatattā “pañcannaṁ āpattīnaṁ aññatara”nti vuttaṁ.",
  "tika-vin01t20:143_10": "Aññataraṁ vā āpattinti “kāle vikālasaññī āpatti dukkaṭassa, kāle vematiko āpatti dukkaṭassā”ti evamādinā āgataṁ dukkaṭaṁ sandhāya vuttaṁ.",
  "tika-vin01t20:143_11": "Sikkhāpadantaresūti vinītavatthuṁ antokatvā ekekasmiṁ sikkhāpadantare.",
  "tika-vin01t20:144_0": "Sukhumāti attanopi duviññeyyasabhāvassa lahuparivattino cittassa sīghaparivattitāya vuttaṁ.",
  "tika-vin01t20:144_1": "Tenāha “cittalahukā”ti.",
  "tika-vin01t20:144_2": "Cittaṁ lahu sīghaparivatti etesanti cittalahukā.",
  "tika-vin01t20:144_3": "Teti te vītikkame.",
  "tika-vin01t20:144_4": "Taṁvatthukanti te adinnādānamanussaviggahavītikkamā vatthu adhiṭṭhānaṁ kāraṇametassāti taṁvatthukaṁ.",
  "tika-vin01t20:144_5": "Sīlāni sodhetvāti yaṁvatthukaṁ kukkuccaṁ uppannaṁ, taṁ amanasikaritvā avasesasīlāni sodhetvā.",
  "tika-vin01t20:144_6": "Pākaṭabhāvato sukhavaḷañjanatāya ca “dvattiṁsākāraṁ tāva manasi karohī”ti vuttaṁ.",
  "tika-vin01t20:144_7": "Aññasmiṁ pana kammaṭṭhāne kataparicayena tadeva manasi kātabbaṁ.",
  "tika-vin01t20:144_8": "Kammaṭṭhānaṁ ghaṭayatīti antarantarā khaṇḍaṁ adassetvā cittena saddhiṁ ālambanabhāvena cirakālaṁ ghaṭayati.",
  "tika-vin01t20:144_9": "Saṅkhārā pākaṭā hutvā upaṭṭhahantīti vipassanākammaṭṭhāniko ce, tassa saṅkhārā pākaṭā hutvā upaṭṭhahanti.",
  "tika-vin01t20:144_10": "Sace katapārājikavītikkamo bhaveyya, tassa satipi asaritukāmatāya vippaṭisāravatthuvasena punappunaṁ taṁ upaṭṭhahatīti cittekaggataṁ na vindati.",
  "tika-vin01t20:144_11": "Tena vuttaṁ “kammaṭṭhānaṁ na ghaṭayatī”tiādi.",
  "tika-vin01t20:144_12": "Attanā jānātīti sayameva jānāti.",
  "tika-vin01t20:144_13": "Paccatte cetaṁ karaṇavacanaṁ, attā jānātīti vuttaṁ hoti.",
  "tika-vin01t20:144_14": "Aññā ca devatā jānantīti ārakkhadevatāhi aññā paracittaviduniyo devatā ca jānanti.",
  "tika-vin01t20:145_0": "Niṭṭhitā catubbidhavinayakathāvaṇṇanā",
  "tika-vin01t20:146_0": "Vinayadharassa ca lakkhaṇādikathāvaṇṇanā.",
  "tika-vin01t20:147_0": "Bhikkhupadabhājanīyavaṇṇanā",
  "tika-vin01t20:148_0": "Tasmāti yasmā pana-saddaṁ apanetvā aniyamena puggaladīpakaṁ yo-saddameva āha, tasmā.",
  "tika-vin01t20:148_1": "Etthāti imasmiṁ yo-sadde.",
  "tika-vin01t20:148_2": "Pana-saddassa nipātamattattā yo-saddasseva atthaṁ pakāsento “yo kocīti vuttaṁ hotī”ti āha.",
  "tika-vin01t20:148_3": "Yo koci nāmāti yo vā so vā yo kocīti vutto.",
  "tika-vin01t20:148_4": "Vāsadhurayutto vāti vipassanādhurayutto vā.",
  "tika-vin01t20:148_5": "Sīlesūti pakatīsu.",
  "tika-vin01t20:149_0": "Bhikkhatīti yācati.",
  "tika-vin01t20:149_1": "Labhanto vā alabhanto vāti yo koci bhikkhati bhikkhaṁ esati gavesati, so taṁ labhatu vā mā vā, tathāpi bhikkhatīti bhikkhūti ayamettha adhippāyo.",
  "tika-vin01t20:149_2": "Ariyāya yācanāyāti “uddissa ariyā tiṭṭhanti, esā ariyāna yācanā”ti evaṁ vuttāya ariyayācanāya, na kapaṇaddhikavaṇibbakayācakānaṁ viya “dehi dehī”ti evaṁ pavattayācanāya.",
  "tika-vin01t20:149_3": "Bhikkhācariyanti uñchācariyaṁ.",
  "tika-vin01t20:149_4": "Ajjhupagatattāti anuṭṭhitattā.",
  "tika-vin01t20:149_5": "Kājabhattanti kājehi ānītaṁ bhattaṁ.",
  "tika-vin01t20:149_6": "Agghaphassavaṇṇabhedenāti agghādīnaṁ purimapakativijahena.",
  "tika-vin01t20:149_7": "Purimapakativijahanañhettha bhedoti adhippetaṁ.",
  "tika-vin01t20:149_8": "Dhovitvā apanetuṁ asakkuṇeyyasabhāvaṁ malaṁ, tathā apanetuṁ sakkuṇeyyasabhāvā jallikā.",
  "tika-vin01t20:149_9": "Bhinnapaṭadharoti nibbacanaṁ bhinnapaṭadhare bhikkhu-saddassa niruḷhattā kataṁ.",
  "tika-vin01t20:150_0": "Upanissayasampannanti pubbe aṭṭhaparikkhāradānūpanissayasampannaṁ.",
  "tika-vin01t20:150_1": "Yo hi cīvarādike aṭṭha parikkhāre pattacīvarameva vā sotāpannādiariyassa puthujjanasseva vā sīlasampannassa datvā “idaṁ parikkhāradānaṁ anāgate ehibhikkhubhāvāya paccayo hotū”ti patthanaṁ paṭṭhapesi, tassa taṁ sati adhikārasampattiyaṁ buddhānaṁ sammukhībhāve iddhimayaparikkhāralābhāya saṁvattatīti veditabbaṁ.",
  "tika-vin01t20:150_2": "Brahmaghosanti uttamaghosaṁ, brahmuno ghosasadisaṁ vā ghosaṁ.",
  "tika-vin01t20:150_3": "Brahmacariyanti sāsanabrahmacariyaṁ maggabrahmacariyañca.",
  "tika-vin01t20:150_4": "Dukkhassa sammā antakiriyāyāti yojetabbaṁ.",
  "tika-vin01t20:150_5": "Bhaṇḍūti muṇḍo.",
  "tika-vin01t20:150_6": "Vāsīti dantakaṭṭhacchedanavāsi.",
  "tika-vin01t20:150_7": "Bandhananti kāyabandhanaṁ.",
  "tika-vin01t20:150_8": "Yutto bhāvanānuyogo assāti yuttayogo, tassa yuttayogassa, bhāvanānuyogamanuyuttassāti vuttaṁ hoti.",
  "tika-vin01t20:150_9": "Iriyāpathasampannatāvibhāvanatthaṁ “saṭṭhivassikatthero viyā”ti vuttaṁ.",
  "tika-vin01t20:150_10": "Buddhova pabbajjācariyo upasampadācariyo ca assāti buddhācariyako.",
  "tika-vin01t20:150_11": "Paṭhamabodhiyampi paṭhamakāleyeva sesaupasampadānaṁ abhāvoti āha “paṭhamabodhiyaṁ ekasmiṁ kāle”ti.",
  "tika-vin01t20:150_12": "Pañca pañcavaggiyattherāti pañcavaggiyattherā pañca.",
  "tika-vin01t20:150_13": "Tīṇi satanti tīṇi satāni, gāthābandhasukhatthaṁ vacanavipallāso kato.",
  "tika-vin01t20:150_14": "Eko ca theroti aṅgulimālattheraṁ sandhāya vuttaṁ.",
  "tika-vin01t20:150_15": "Na vuttāti aṭṭhakathāyaṁ na vuttā.",
  "tika-vin01t20:150_16": "Tatthāti vinayapāḷiyaṁ.",
  "tika-vin01t20:151_0": "Veḷuvanamahāvihāre gandhakuṭiyaṁ nisinnoyeva bhagavā mahākassapattherassa attānaṁ uddissa pabbajitabhāvaṁ viditvā tassa paccuggamanaṁ karonto tigāvutaṁ maggaṁ ekakova gantvā bahuputtanigrodhamūle pallaṅkaṁ ābhujitvā nisinno attano santikaṁ āgantvā paramanipaccakāraṁ dassetvā “satthā me bhante bhagavā, sāvakohamasmi, satthā me bhante bhagavā, sāvakohamasmī”ti tikkhattuṁ attano sāvakattaṁ sāvetvā ṭhitassa mahākassapattherassa nipaccakāramahattataṁ attano ca mahānubhāvataṁ dīpetuṁ yassa aññassa ajānaṁyeva “jānāmī”ti paṭiññassa bāhirakassa satthuno evaṁ sabbacetasā samannāgato pasannacitto sāvako evarūpaṁ paramanipaccakāraṁ kareyya, tassa vaṇṭacchinnatālapakkaṁ viya gīvato muddhāpi vipateyya, sattadhā vā phaleyyāti dassento “yo kho, kassapa, evaṁ sabbacetasā samannāgataṁ sāvakaṁ ajānaṁyeva vadeyya ‘jānāmī’ti, apassaṁyeva vadeyya ‘passāmī’ti, muddhāpi tassa vipateyya, sattadhā vā phaleyya, ahaṁ kho, kassapa, jānaṁyeva vadāmi ‘jānāmī’ti, passaṁyeva vadāmi ‘passāmī”’ ti vatvā jātimadamānamadarūpamadappahānatthaṁ tīhi ovādehi mahākassapattheraṁ ovadanto “tasmātiha te kassapā”tiādimāha.",
  "tika-vin01t20:152_0": "Tattha tasmātihāti tasmā icceva vuttaṁ hoti, yasmā ahaṁ jānantova “jānāmī”ti passanto eva ca “passāmī”ti vadāmi, tasmāti attho.",
  "tika-vin01t20:152_1": "Ti-kāra ha-kārā nipātā.",
  "tika-vin01t20:152_2": "Ihāti vā imasmiṁ sāsane, ta-kāro padasandhivasena āgato.",
  "tika-vin01t20:152_3": "Evaṁ sikkhitabbanti idāni vuccamānākārena sikkhitabbaṁ.",
  "tika-vin01t20:152_4": "Tibbanti bahalaṁ mahantaṁ.",
  "tika-vin01t20:152_5": "Hirottappañcāti hirī ca ottappañca.",
  "tika-vin01t20:152_6": "Paccupaṭṭhitaṁ bhavissatīti upasaṅkamanato paṭhamatarameva upaṭṭhitaṁ bhavissati.",
  "tika-vin01t20:152_7": "Tathā hi sati tesaṁ purato assa sagāravasappatissavatā saṇṭhāti.",
  "tika-vin01t20:152_8": "Yo ca therādīsu hirottappaṁ upaṭṭhapetvā upasaṅkamati, therādayopi taṁ sahirikā saottappā ca hutvā upasaṅkamantīti ayamettha ānisaṁso.",
  "tika-vin01t20:152_9": "Kusalūpasaṁhitanti kusalanissitaṁ, anavajjadhammanissitanti attho.",
  "tika-vin01t20:152_10": "Aṭṭhiṁ katvāti attānaṁ tena dhammena aṭṭhikaṁ katvā, taṁ vā dhammaṁ “esa mayhaṁ dhammo”ti aṭṭhiṁ katvā.",
  "tika-vin01t20:152_11": "Manasi katvāti citte ṭhapetvā.",
  "tika-vin01t20:152_12": "Sabbacetasā samannāharitvāti cittassa thokampi bahi gantuṁ adento sabbena samannāhāracittena samannāharitvā.",
  "tika-vin01t20:152_13": "Ohitasototi ṭhapitasoto, dhamme nihitasototi attho.",
  "tika-vin01t20:152_14": "Evañhi te sikkhitabbanti ñāṇasotañca pasādasotañca odahitvā “mayā desitaṁ dhammaṁ sakkaccameva suṇissāmī”ti evañhi te sikkhitabbaṁ.",
  "tika-vin01t20:152_15": "Sātasahagatā ca me kāyagatāsatīti asubhesu ceva ānāpāne ca paṭhamajjhānavasena sukhasampayuttā kāyagatāsati.",
  "tika-vin01t20:152_16": "Yo ca panāyaṁ tividho ovādo, therassa ayameva pabbajjā ca upasampadā ca ahosi.",
  "tika-vin01t20:153_0": "Kasiṇārammaṇaṁ rūpāvacarajjhānaṁ rūpasaññā.",
  "tika-vin01t20:153_1": "Saññāsīsena hettha jhānaṁ vuttaṁ, tadeva ca uddhumātakapaṭibhāgārammaṇattā “uddhumātakasaññā”ti vuttaṁ.",
  "tika-vin01t20:153_2": "Sopākasāmaṇero bhagavatā puṭṭho “ete dve rūpāvacarabhāvena ekatthā, byañjanameva nāna”nti āha.",
  "tika-vin01t20:153_3": "Āraddhacittoti ārādhitacitto.",
  "tika-vin01t20:153_4": "Garudhammapaṭiggahaṇādiupasampadā upari vitthārato sayameva āvi bhavissati.",
  "tika-vin01t20:154_0": "Kalyāṇaputhujjanādayoti ettha bahūnaṁ nānappakārānaṁ sakkāyadiṭṭhiādīnaṁ avihatattā janeti, tāhi vā janitoti puthujjano, kalyāṇo ca so puthujjano cāti kalyāṇaputhujjano, so ādi yesaṁ sotāpannādīnaṁ te kalyāṇaputhujjanādayo.",
  "tika-vin01t20:154_1": "Kalyāṇaggahaṇena cettha andhaputhujjanaṁ nivatteti.",
  "tika-vin01t20:154_2": "Dvidhā hi puthujjanā andhaputhujjano kalyāṇaputhujjanoti.",
  "tika-vin01t20:154_3": "Vuttañhetaṁ –",
  "tika-vin01t20:155_0": "“Duve puthujjanā vuttā, buddhenādiccabandhunā;",
  "tika-vin01t20:156_0": "Andho puthujjano eko, kalyāṇeko puthujjano”ti. ;",
  "tika-vin01t20:157_0": "Bhadrāya paññāya bhadrāya vimuttiyāti yojetabbaṁ.",
  "tika-vin01t20:157_1": "Sīlenātiādīsu sīlanti catupārisuddhisīlaṁ.",
  "tika-vin01t20:157_2": "Samādhīti vipassanāpādakā aṭṭha samāpattiyo.",
  "tika-vin01t20:157_3": "Paññāti lokiyalokuttarañāṇaṁ.",
  "tika-vin01t20:157_4": "Vimuttīti ariyaphalavimutti.",
  "tika-vin01t20:157_5": "Vimuttiñāṇadassananti ekūnavīsatividhaṁ paccavekkhaṇañāṇaṁ.",
  "tika-vin01t20:157_6": "Yathāsambhavena cettha yojanā veditabbā.",
  "tika-vin01t20:157_7": "Kalyāṇaputhujjanassa hi sīlādayo tayo eva sambhavanti, ariyānaṁ pana sabbepi sīlādayo.",
  "tika-vin01t20:157_8": "Sāro bhikkhūtipi kalyāṇaputhujjanādayova vuttāti āha “tehiyeva sīlasārādīhī”tiādi.",
  "tika-vin01t20:157_9": "Atha vā nippariyāyato khīṇāsavova sāro bhikkhu nāmāti āha “vigatakilesapheggubhāvato vā”tiādi.",
  "tika-vin01t20:158_0": "Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro bhojane mattaññū jāgariyānuyogamanuyutto pubbarattāpararattaṁ bodhipakkhiyānaṁ dhammānaṁ bhāvanānuyogamanuyutto viharati “ajja vā sve vā aññataraṁ sāmaññaphalaṁ adhigamissāmī”ti, sopi vuccati sikkhatīti sekhoti āha “puthujjanakalyāṇakena saddhi”nti.",
  "tika-vin01t20:158_1": "Satta ariyāti cattāro maggaṭṭhā, heṭṭhimā ca tayo phalaṭṭhāti ime satta ariyā.",
  "tika-vin01t20:158_2": "Tisso sikkhāti adhisīlādikā tisso sikkhā.",
  "tika-vin01t20:158_3": "Sikkhāsu jātoti vā sekho.",
  "tika-vin01t20:158_4": "Ariyapuggalo hi ariyāya jātiyā jāyamāno sikkhāsu jāyati, na yoniyaṁ.",
  "tika-vin01t20:158_5": "Sikkhanasīloti vā sekho, puggalādhiṭṭhānāya vā kathāya sekhassa ayanti anaññasādhāraṇā maggaphalattayadhammā sekhapariyāyena vuttā.",
  "tika-vin01t20:158_6": "Asekhoti ca yattha sekhabhāvāsaṅkā atthi, tatthāyaṁ paṭisedhoti lokiyanibbānesu asekhabhāvānāpatti daṭṭhabbā.",
  "tika-vin01t20:158_7": "Sīlasamādhipaññāsaṅkhātā hi sikkhā attano paṭipakkhakilesehi vimuttattā parisuddhā, upakkilesānaṁ ārammaṇabhāvampi anupagamanato etā sikkhāti vattuṁ yuttā, aṭṭhasupi maggaphalesu vijjanti, tasmā catumaggaheṭṭhimaphalattayasamaṅgino viya arahattaphalasamaṅgīpi tāsu sikkhāsu jātoti taṁsamaṅgino arahato itaresaṁ viya sekhatte sati sekhassa ayanti, sikkhā sīlaṁ etassāti ca sekhoti vattabbo siyāti taṁ nivattanatthaṁ “asekho”ti yathāvuttasekhabhāvapaṭisedho kato.",
  "tika-vin01t20:158_8": "Arahattaphalehi pavattamānā sikkhā pariniṭṭhitasikkhākiccattā na sikkhākiccaṁ karonti, kevalaṁ sikkhāphalabhāveneva pavattanti, tasmā tā na sikkhāvacanaṁ arahanti, nāpi taṁsamaṅgī sekhavacanaṁ, na ca sikkhanasīlo, sikkhāsu jātoti ca vattabbataṁ arahati, heṭṭhimaphalesu pana sikkhā sakadāgāmimaggavipassanādīnaṁ upanissayabhāvato sikkhākiccaṁ karontīti sikkhāvacanaṁ arahanti, taṁsamaṅgino ca sekhavacanaṁ sikkhanasīlā, sikkhāsu jātāti ca vattabbataṁ arahanti “sikkhantīti sekhā”ti apariyositasikkhānaṁ dassitattā, “na sikkhatīti asekho”ti iminā pariyositasikkho dassito, na sikkhāya rahitoti āha –",
  "tika-vin01t20:158_9": "“sekkhadhamme atikkamma…pe…",
  "tika-vin01t20:158_10": "khīṇāsavo asekhoti vuccatī”ti.",
  "tika-vin01t20:158_11": "Vuddhippattasikkho vā asekhoti etasmiṁ atthe sekhadhammesu eva ṭhitassa kassaci ariyassa asekhabhāvāpattīti arahattamaggadhammā vuddhippattā ca yathāvuttehi atthehi sekhāti katvā taṁsamaṅgino aggamaggaṭṭhassa asekhabhāvo āpannoti?",
  "tika-vin01t20:158_12": "Na, taṁsadisesu tabbohārato.",
  "tika-vin01t20:158_13": "Arahattamaggato hi ninnānākaraṇaṁ arahattaphalaṁ ṭhapetvā pariññākiccakaraṇaṁ vipākabhāvañca, tasmā te eva sekhā aggaphaladhammabhāvaṁ āpannāti sakkā vattuṁ.",
  "tika-vin01t20:158_14": "Kusalasukhato ca vipākasukhaṁ santataratāya paṇītataranti vuddhippattā ca te dhammā hontīti taṁsamaṅgī asekhoti vuccatīti.",
  "tika-vin01t20:159_0": "Sabbantimena pariyāyenāti sabbantimena paricchedena.",
  "tika-vin01t20:159_1": "Upasampadākammassa adhikārattā “pañcavaggakaraṇīye”ti vuttaṁ.",
  "tika-vin01t20:159_2": "Pañcannaṁ vaggo samūhoti pañcavaggo, pañcaparimāṇayutto vā vaggo pañcavaggo, tena kattabbaṁ kammaṁ pañcavaggakaraṇīyaṁ.",
  "tika-vin01t20:159_3": "Yāvatikā bhikkhūti yattakā bhikkhū.",
  "tika-vin01t20:159_4": "Kammappattāti kammārahā pārājikaṁ anāpannā anukkhittā ca.",
  "tika-vin01t20:159_5": "Upasampadākammassa pañcavaggakaraṇīyattā pañceva bhikkhū kammappattā ettakehipi kammasiddhito, itare chandārahā.",
  "tika-vin01t20:159_6": "Ñatticatutthenāti ettha kiñcāpi ñatti sabbapaṭhamaṁ vuccati, tissannaṁ pana anussāvanānaṁ atthabyañjanabhedābhāvato atthabyañjanabhinnā ñatti tāsaṁ catutthāti katvā “ñatticatuttha”nti vuccati.",
  "tika-vin01t20:159_7": "Byañjanānurūpameva aṭṭhakathāyaṁ “tīhi anussāvanāhi ekāya ca ñattiyā”ti vuttaṁ, atthappavattikkamena pana “ekāya ñattiyā tīhi anussāvanāhī”ti vattabbaṁ.",
  "tika-vin01t20:159_8": "Vatthuñattianaussāvanasīmāparisasampattisampannattāti ettha vatthūti upasampadāpekkho puggalo, so ṭhapetvā ūnavīsativassaṁ antimavatthuṁ ajjhāpannapubbaṁ paṇḍakādayo ca ekādasa abhabbapuggale veditabbo.",
  "tika-vin01t20:159_9": "Ūnavīsativassādayo hi terasa puggalā upasampadāya avatthu, ime pana ṭhapetvā aññasmiṁ upasampadāpekkhe sati upasampadākammaṁ vatthusampattisampannaṁ nāma hoti.",
  "tika-vin01t20:160_0": "Vatthusaṅghapuggalañattīnaṁ aparāmasanāni pacchā ñattiṭṭhapanañcāti ime tāva pañca ñattidosā.",
  "tika-vin01t20:160_1": "Tattha “ayaṁ itthannāmo”ti upasampadāpekkhassa akittanaṁ vatthuaparāmasanaṁ nāma.",
  "tika-vin01t20:160_2": "“Suṇātu me, bhante, saṅgho”ti ettha “suṇātu me, bhante”ti vatvā “saṅgho”ti abhaṇanaṁ saṅghaaparāmasanaṁ nāma.",
  "tika-vin01t20:160_3": "“Itthannāmassa upasampadāpekkho”ti upajjhāyassa akittanaṁ puggalaaparāmasanaṁ nāma.",
  "tika-vin01t20:160_4": "Sabbena sabbaṁ ñattiyā anuccāraṇaṁ ñattiaparāmasanaṁ nāma.",
  "tika-vin01t20:160_5": "Paṭhamaṁ kammavācaṁ niṭṭhāpetvā “esā ñattī”ti vatvā “khamati saṅghassā”ti evaṁ ñattikittanaṁ pacchā ñattiṭṭhapanaṁ nāma.",
  "tika-vin01t20:160_6": "Iti imehi dosehi vimuttāya ñattiyā sampannaṁ ñattisampattisampannaṁ nāma.",
  "tika-vin01t20:161_0": "Vatthusaṅghapuggalānaṁ aparāmasanāni sāvanāya hāpanaṁ akāle sāvananti ime pañca anussāvanadosā.",
  "tika-vin01t20:161_1": "Tattha vatthādīnaṁ aparāmasanāni ñattiyaṁ vuttasadisāneva.",
  "tika-vin01t20:161_2": "Tīsu pana anussāvanāsu yattha katthaci etesaṁ aparāmasanaṁ aparāmasanameva, sabbena sabbaṁ pana kammavācaṁ avatvā catukkhattuṁ ñattikittanameva.",
  "tika-vin01t20:161_3": "Atha vā pana kammavācabbhantare akkharassa vā padassa vā anuccāraṇaṁ vā duruccāraṇaṁ vā sāvanāya hāpanaṁ nāma.",
  "tika-vin01t20:161_4": "Sāvanāya anokāse paṭhamaṁ ñattiṁ aṭṭhapetvā anussāvanakaraṇaṁ akāle sāvanaṁ nāma.",
  "tika-vin01t20:161_5": "Iti imehi dosehi vimuttāya anussāvanāya sampannaṁ anussāvanasampattisampannaṁ nāma.",
  "tika-vin01t20:162_0": "Vipattisīmālakkhaṇaṁ samatikkantāya pana sīmāya kataṁ sīmāsampattisampannaṁ nāma.",
  "tika-vin01t20:162_1": "Yāvatikā bhikkhū kammappattā, tesaṁ anāgamanaṁ, chandārahānaṁ chandassa anāharaṇaṁ, sammukhībhūtānaṁ paṭikkosananti ime pana tayo parisadosā, tehi vimuttāya parisāya kataṁ parisasampattisampannaṁ nāma.",
  "tika-vin01t20:163_0": "Upasampadākammavācāsaṅkhātaṁ bhagavato vacanaṁ upasampadākammakaraṇassa kāraṇattā ṭhānaṁ, yathā ca taṁ kattabbanti bhagavatā anusiṭṭhaṁ, tathā katattā tadanucchavikaṁ yathāvuttaṁ anūnaṁ ñattianussāvanaṁ uppaṭipāṭiyā ca avuttaṁ ṭhānārahaṁ.",
  "tika-vin01t20:163_1": "Yathā kattabbanti hi bhagavatā vuttaṁ, tathā akate upasampadākammassa kāraṇaṁ na hotīti na taṁ ṭhānārahaṁ.",
  "tika-vin01t20:163_2": "Tenāha “kāraṇārahena satthusāsanārahenā”ti.",
  "tika-vin01t20:163_3": "Iminā ñattianussāvanasampatti kathitāti veditabbā.",
  "tika-vin01t20:163_4": "“Samaggena saṅghenā”ti iminā pana parisasampatti kathitāva.",
  "tika-vin01t20:163_5": "“Akuppenā”ti iminā pārisesato vatthusīmāsampattiyo kathitāti veditabbā.",
  "tika-vin01t20:163_6": "Aṭṭhakathāyaṁ pana akuppalakkhaṇaṁ ekattha sampiṇḍetvā dassetuṁ akuppenāti imassa “vatthuñattianussāvanasīmāparisasampattisampannattā akopetabbataṁ appaṭikkositabbataṁ upagatenā”ti attho vutto.",
  "tika-vin01t20:163_7": "Keci pana “ṭhānārahenātiettha ‘na hatthacchinno pabbājetabbo’tiādi satthusāsanaṁ ṭhāna”nti vadanti.",
  "tika-vin01t20:164_0": "“Ñatticatutthena kammenā”ti imasmiṁ adhikāre pasaṅgato āharitvā yaṁ kammalakkhaṇaṁ sabbaaṭṭhakathāsu papañcitaṁ, taṁ yathāāgataṭṭhāneyeva dassetukāmo idha tassa avacane tattha vacane ca payojanaṁ dassetuṁ “imasmiṁ pana ṭhāne ṭhatvā”tiādimāha.",
  "tika-vin01t20:165_0": "Aṭṭhasu upasampadāsu ehibhikkhūpasampadā saraṇagamanūpasampadā ovādapaṭiggahaṇūpasampadā pañhabyākaraṇūpasampadāti imāhi upasampadāhi upasampannānaṁ lokavajjasikkhāpadavītikkame abhabbattā garudhammapaṭiggahaṇūpasampadā dūtenūpasampadā aṭṭhavācikūpasampadāti imāsañca tissannaṁ upasampadānaṁ bhikkhunīnaṁyeva anuññātattā ñatticatuttheneva kammena upasampanno gahitoti veditabbo.",
  "tika-vin01t20:165_1": "Tathā hi ehibhikkhūpasampadā antimabhavikānaṁyeva, saraṇagamanūpasampadā parisuddhānaṁ, ovādapaṭiggahaṇapañhabyākaraṇūpasampadā mahākassapasopākānaṁ, na ca te bhabbā pārājikādilokavajjaṁ āpajjituṁ, garudhammapaṭiggahaṇādayo ca bhikkhunīnaṁyeva anuññātā, ayañca bhikkhu, tasmā ettha ñatticatutthena upasampannova gahitoti veditabbo.",
  "tika-vin01t20:166_0": "Paṇṇattivajjesu pana sikkhāpadesu aññepi ehibhikkhūpasampadāya upasampannādayo saṅgahaṁ gacchanti.",
  "tika-vin01t20:166_1": "Tepi hi sahaseyyādipaṇṇattivajjaṁ āpattiṁ āpajjantiyeva.",
  "tika-vin01t20:166_2": "Yadi evaṁ paṇṇattivajjesupi sikkhāpadesu “ayaṁ imasmiṁ atthe adhippeto bhikkhū”ti ñatticatuttheneva kammena upasampanno kasmā vuttoti?",
  "tika-vin01t20:166_3": "Sabbasikkhāpadavītikkamārahattā sabbakālikattā ca.",
  "tika-vin01t20:166_4": "Ehibhikkhūpasampadādayo hi na sabbasikkhāpadavītikkamārahā asabbakālikā ca.",
  "tika-vin01t20:166_5": "Tathā hi aṭṭhasu upasampadāsu ñatticatutthakammūpasampadā dūtenūpasampadā aṭṭhavācikūpasampadāti imā tissoyeva thāvarā, sesā buddhe dharamāneyeva ahesuṁ.",
  "tika-vin01t20:166_6": "Teneva ca bhikkhunīvibhaṅgepi “tatra yāyaṁ bhikkhunī samaggena ubhatosaṅghena ñatticatutthena kammena akuppena ṭhānārahena upasampannā, ayaṁ imasmiṁ atthe adhippetā bhikkhunī”ti dūtenūpasampadāya aṭṭhavācikūpasampadāya ca upasampannaṁ antokatvā ubhatosaṅghena ñatticatuttheneva kammena upasampannā bhikkhunī vuttā, na garudhammapaṭiggahaṇūpasampadāya upasampannā tassā upasampadāya pāṭipuggalikabhāvato asabbakālikattā.",
  "tika-vin01t20:166_7": "Garudhammapaṭiggahaṇūpasampadā hi mahāpajāpatiyā eva anuññātattā pāṭipuggalikāti, tasmā sabbasikkhāpadavītikkamārahaṁ sabbakālikāya ñatticatutthakammūpasampadāya upasampannameva gahetvā sabbasikkhāpadāni paññattānīti gahetabbaṁ.",
  "tika-vin01t20:166_8": "Yadi evaṁ paṇṇattivajjesu sikkhāpadesu ca ehibhikkhūpasampannādīnampi saṅgaho kathaṁ viññāyatīti?",
  "tika-vin01t20:166_9": "Atthato āpannattā.",
  "tika-vin01t20:166_10": "Tathā hi “dve puggalā abhabbā āpattiṁ āpajjituṁ buddhā ca paccekabuddhā ca, dve puggalā bhabbā āpattiṁ āpajjituṁ bhikkhū ca bhikkhuniyo cā”ti sāmaññato vuttattā ehibhikkhūpasampannādayopi asañcicca assatiyā acittakaṁ paṇṇattivajjaṁ sahaseyyādiāpattiṁ āpajjantīti atthato āpannanti ayamettha sāro.",
  "tika-vin01t20:166_11": "Yaṁ panettha ito aññathā kenaci papañcitaṁ, na taṁ sārato paccetabbaṁ.",
  "tika-vin01t20:167_0": "Niruttivasenāti nibbacanavasena.",
  "tika-vin01t20:167_1": "Abhilāpavasenāti vohāravasena.",
  "tika-vin01t20:167_2": "Anuppannāya kammavācāyāti anuppannāya ñatticatutthakammavācāya.",
  "tika-vin01t20:167_3": "Guṇavasenāti sīlāditaṁtaṁguṇayogato.",
  "tika-vin01t20:167_4": "Ettha ca bhindati pāpake akusale dhammeti bhikkhūti nibbacanaṁ veditabbaṁ.",
  "tika-vin01t20:168_0": "Bhikkhupadabhājanīyavaṇṇanā niṭṭhitā.",
  "tika-vin01t20:169_0": "Sikkhāsājīvapadabhājanīyavaṇṇanā",
  "tika-vin01t20:170_0": "Sikkhitabbāti āsevitabbā.",
  "tika-vin01t20:170_1": "Uttamanti visiṭṭhaṁ.",
  "tika-vin01t20:170_2": "Adhisīlādīsu vijjamānesu sīlādīhipi bhavitabbaṁ.",
  "tika-vin01t20:170_3": "Yathā hi omakatarappamāṇaṁ chattaṁ vā dhajaṁ vā upādāya atirekappamāṇaṁ “atichattaṁ atidhajo”ti vuccati, evamihāpi “anukkaṭṭhasīlaṁ upādāya adhisīlena bhavitabbaṁ, tathā anukkaṭṭhaṁ cittaṁ paññañca upādāya adhicittena adhipaññāya ca bhavitabba”nti manasi katvā sīlādiṁ sarūpato vibhāvetukāmo “katamaṁ panettha sīla”ntiādimāha.",
  "tika-vin01t20:170_4": "Aṭṭhaṅgasīlaṁ dasaṅgasīlesveva antogadhattā visuṁ aggahetvā “pañcaṅgadasaṅgasīla”nti ettakameva vuttaṁ.",
  "tika-vin01t20:170_5": "Pātimokkhasaṁvarasīlanti cārittavārittavasena duvidhaṁ vinayapiṭakapariyāpannaṁ sikkhāpadasīlaṁ.",
  "tika-vin01t20:170_6": "Tañhi yo naṁ pāti rakkhati, taṁ mokkheti moceti āpāyikādīhi dukkhehīti pātimokkhanti vuccati.",
  "tika-vin01t20:170_7": "Saṁvaraṇaṁ saṁvaro, kāyavācāhi avītikkamo.",
  "tika-vin01t20:170_8": "Pātimokkhameva saṁvaro pātimokkhasaṁvaro.",
  "tika-vin01t20:170_9": "So eva sīlanaṭṭhena sīlanti pātimokkhasaṁvarasīlaṁ.",
  "tika-vin01t20:171_0": "Aparo nayo –",
  "tika-vin01t20:171_1": "kilesānaṁ balavabhāvato pāpakiriyāya sukarabhāvato puññakiriyāya ca dukkarabhāvato bahukkhattuṁ apāyesu patanasīloti pātī, puthujjano.",
  "tika-vin01t20:171_2": "Aniccatāya vā bhavābhavādīsu kammavegakkhitto ghaṭiyantaṁ viya anavaṭṭhānena paribbhamanato gamanasīloti pātī, maraṇavasena vā tamhi tamhi sattanikāye attabhāvassa patanasīloti pātī, sattasantāno, cittameva vā.",
  "tika-vin01t20:171_3": "Taṁ pātinaṁ saṁsāradukkhato mokkhetīti pātimokkhaṁ.",
  "tika-vin01t20:171_4": "Cittassa hi vimokkhena satto vimuttoti vuccati.",
  "tika-vin01t20:171_5": "Vuttañhi “cittavodānā visujjhantī”ti, “anupādāya āsavehi cittaṁ vimutta”nti ca.",
  "tika-vin01t20:172_0": "Atha vā avijjādinā hetunā saṁsāre patati gacchati pavattatīti pāti.",
  "tika-vin01t20:172_1": "“Avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarata”nti hi vuttaṁ.",
  "tika-vin01t20:172_2": "Tassa pātino sattassa taṇhādisaṁkilesattayato mokkho etenāti pātimokkho.",
  "tika-vin01t20:172_3": "“Kaṇṭhekāḷo”tiādīnaṁ viyassa samāsasiddhi veditabbā.",
  "tika-vin01t20:173_0": "Atha vā pāteti vinipāteti dukkhehīti pāti, cittaṁ.",
  "tika-vin01t20:173_1": "Vuttañhi “cittena nīyati loko, cittena parikassatī”ti.",
  "tika-vin01t20:173_2": "Tassa pātino mokkho etenāti pātimokkho.",
  "tika-vin01t20:173_3": "Patati vā etena apāyadukkhe saṁsāradukkhe cāti pāti, taṇhāsaṁkileso.",
  "tika-vin01t20:173_4": "Vuttañhi “taṇhā janeti purisaṁ, taṇhādutiyo puriso”ti ca ādi.",
  "tika-vin01t20:173_5": "Tato pātito mokkhoti pātimokkho.",
  "tika-vin01t20:174_0": "Atha vā patati etthāti pāti, cha ajjhattikabāhirāni āyatanāni.",
  "tika-vin01t20:174_1": "Vuttañhi “chasu loko samuppanno, chasu kubbati santhava”nti.",
  "tika-vin01t20:174_2": "Tato chaajjhattikabāhirāyatanasaṅkhātato pātito mokkhoti pātimokkho.",
  "tika-vin01t20:175_0": "Atha vā pāto vinipāto assa atthīti pātī, saṁsāro. Tato mokkhoti pātimokkho.",
  "tika-vin01t20:176_0": "Atha vā sabbalokādhipatibhāvato dhammissaro bhagavā patīti vuccati, muccati etenāti mokkho, patino mokkho tena paññattattāti patimokkho, patimokkho eva pātimokkho.",
  "tika-vin01t20:176_1": "Sabbaguṇānaṁ vā mūlabhāvato uttamaṭṭhena pati ca so yathāvuttena atthena mokkho cāti patimokkho, patimokkho eva pātimokkho.",
  "tika-vin01t20:176_2": "Tathā hi vuttaṁ “pātimokkhanti mukhametaṁ pamukhameta”nti vitthāro.",
  "tika-vin01t20:177_0": "Atha vā pa-iti pakāre, atīti accantatthe nipāto, tasmā pakārehi accantaṁ mokkhetīti pātimokkho.",
  "tika-vin01t20:177_1": "Idañhi sīlaṁ sayaṁ tadaṅgavasena samādhisahitaṁ paññāsahitañca vikkhambhanavasena samucchedavasena ca accantaṁ mokkheti mocetīti pātimokkho.",
  "tika-vin01t20:178_0": "Pati pati mokkhoti vā patimokkho, tamhā tamhā vītikkamadosato paccekaṁ mokkhetīti attho, patimokkho eva pātimokkho.",
  "tika-vin01t20:178_1": "Mokkho vā nibbānaṁ, tassa mokkhassa paṭibimbabhūtoti patimokkho.",
  "tika-vin01t20:178_2": "Sīlasaṁvaro hi sūriyassa aruṇuggamanaṁ viya nibbānassa udayabhūto tappaṭibhāgo ca yathārahaṁ kilesanibbāpanato, patimokkhoyeva pātimokkho.",
  "tika-vin01t20:178_3": "Pativattati mokkhābhimukhanti vā patimokkhaṁ, patimokkhameva pātimokkhanti evaṁ tāvettha pātimokkhasaddassa attho veditabbo.",
  "tika-vin01t20:179_0": "Saṁvarati pidahati etenāti saṁvaro, pātimokkhameva saṁvaro pātimokkhasaṁvaro.",
  "tika-vin01t20:179_1": "So eva sīlaṁ pātimokkhasaṁvarasīlaṁ, atthato pana tato tato vītikkamitabbato viratiyo ceva cetanā ca.",
  "tika-vin01t20:180_0": "Adhisīlanti vuccatīti anavasesato kāyikavācasikasaṁvarabhāvato ca maggasīlassa padaṭṭhānabhāvato ca pātimokkhasaṁvarasīlaṁ adhikaṁ visiṭṭhaṁ sīlaṁ adhisīlanti vuccati.",
  "tika-vin01t20:180_1": "Pajjotānanti ālokānaṁ.",
  "tika-vin01t20:180_2": "Nanu ca paccekabuddhāpi dhammatāvasena pātimokkhasaṁvarasīlena samannāgatāva honti, evaṁ sati kasmā “buddhuppādeyeva pavattati, na vinā buddhuppādā”ti niyametvā vuttanti āha –",
  "tika-vin01t20:180_3": "“na hi taṁ paññattiṁ uddharitvā”tiādi.",
  "tika-vin01t20:180_4": "Kiñcāpi paccekabuddhā pātimokkhasaṁvarasampannāgatā honti, na pana tesaṁ vasena vitthāritaṁ hutvā pavattatīti adhippāyo.",
  "tika-vin01t20:180_5": "“Imasmiṁ vatthusmiṁ imasmiṁ vītikkame idaṁ nāma hotī”ti paññapanaṁ aññesaṁ avisayo, buddhānaṁyeva esa visayo, buddhānaṁ balanti āha –",
  "tika-vin01t20:180_6": "“buddhāyeva panā”tiādi.",
  "tika-vin01t20:180_7": "Lokiyasīlassa adhisīlabhāvo pariyāyenāti nippariyāyameva taṁ dassetuṁ “pātimokkhasaṁvaratopi ca maggaphalasampayuttameva sīlaṁ adhisīla”nti vuttaṁ.",
  "tika-vin01t20:180_8": "Na hi taṁ samāpanno bhikkhūti gahaṭṭhesu sotāpannānaṁ sadāravītikkamasambhavato vuttaṁ.",
  "tika-vin01t20:180_9": "Tathā hi te saputtadārā agāraṁ ajjhāvasanti.",
  "tika-vin01t20:181_0": "Samādāpanaṁsamādānañcāti aññesaṁ samādāpanaṁ sayaṁ samādānañca.",
  "tika-vin01t20:181_1": "Adhicittanti vuccatīti maggasamādhissa adhiṭṭhānabhāvato adhicittanti vuccati.",
  "tika-vin01t20:181_2": "Na vinā buddhuppādāti kiñcāpi paccekabuddhānaṁ vipassanāpādakaṁ aṭṭhasamāpatticittaṁ hotiyeva, na pana te tattha aññe samādāpetuṁ sakkontīti na tesaṁ vasena vitthāritaṁ hutvā pavattatīti adhippāyo.",
  "tika-vin01t20:181_3": "Vipassanāpaññāyapi adhipaññatāsādhane “na vinā buddhuppādā”ti vacanaṁ imināva adhippāyena vuttanti veditabbaṁ.",
  "tika-vin01t20:181_4": "Lokiyacittassa adhicittatā pariyāyenāti nippariyāyameva taṁ dassetuṁ “tatopi ca maggaphalacittameva adhicitta”nti āha.",
  "tika-vin01t20:181_5": "Taṁ pana idha anadhippetanti iminā aṭṭhakathāvacanena lokiyacittassa vasena adhicittasikkhāpi idha adhippetāti viññāyati.",
  "tika-vin01t20:181_6": "Na hi taṁ samāpanno bhikkhu methunaṁ dhammaṁ paṭisevatīti ca iminā lokiyaadhicittaṁ samāpanno methunaṁ dhammaṁ paṭisevatīti āpannaṁ.",
  "tika-vin01t20:181_7": "Adhipaññāniddese ca “tatopi ca maggaphalapaññāva adhipaññā”ti vatvā “sā pana idha anadhippetā.",
  "tika-vin01t20:181_8": "Na hi taṁ samāpanno bhikkhu methunaṁ dhammaṁ paṭisevatī”ti vuttattā lokiyapaññāvasena adhipaññāsikkhāyapi idhādhippetabhāvo taṁ samāpannassa methunadhammapaṭisevanañca aṭṭhakathāyaṁ anuññātanti viññāyati.",
  "tika-vin01t20:181_9": "Idañca sabbaṁ “tatra yāyaṁ adhisīlasikkhā, ayaṁ imasmiṁ atthe adhippetā sikkhā”ti imāya pāḷiyā na sameti.",
  "tika-vin01t20:181_10": "Ayañhi pāḷi adhisīlasikkhāva idha adhippetā, na itarāti dīpeti, tasmā pāḷiyā aṭṭhakathāya ca evamadhippāyo veditabbo –",
  "tika-vin01t20:181_11": "lokiyaadhicittaadhipaññāsamāpannassa tathārūpapaccayaṁ paṭicca “methunaṁ dhammaṁ paṭisevissāmī”ti citte uppanne tato adhicittato adhipaññato ca parihāni sambhavatīti taṁ dvayaṁ samāpannena na sakkā methunaṁ dhammaṁ paṭisevitunti pāḷiyaṁ adhisīlasikkhāva vuttā.",
  "tika-vin01t20:181_12": "Adhisīlasikkhañhi yāva vītikkamaṁ na karoti, tāva samāpannova hoti.",
  "tika-vin01t20:181_13": "Na hi cittuppādamattena pātimokkhasaṁvarasīlaṁ bhinnaṁ nāma hotīti.",
  "tika-vin01t20:181_14": "Aṭṭhakathāyaṁ pana lokiyaadhicittato adhipaññato ca parihāyitvāpi bhikkhuno methunadhammapaṭisevanaṁ kadāci bhaveyyāti taṁ dvayaṁ appaṭikkhipitvā maggaphaladhammānaṁ akuppasabhāvattā taṁ samāpannassa bhikkhuno tato parihāyitvā methunadhammapaṭisevanaṁ nāma na kadāci sambhavatīti lokuttarādhicittaadhipaññānaṁyeva paṭikkhepo katoti veditabbo.",
  "tika-vin01t20:182_0": "Atthi dinnaṁ atthi yiṭṭhantiādinayappavattanti iminā –",
  "tika-vin01t20:183_0": "“Tattha katamaṁ kammassakataññāṇaṁ?",
  "tika-vin01t20:183_1": "‘Atthi dinnaṁ, atthi yiṭṭhaṁ, atthi hutaṁ, atthi sukatadukkaṭānaṁ kammānaṁ phalaṁ vipāko, atthi ayaṁ loko, atthi paro loko, atthi mātā, atthi pitā, atthi sattā opapātikā, atthi loke samaṇabrāhmaṇā sammaggatā sammā paṭipannā, ye imañca lokaṁ parañca lokaṁ sayaṁ abhiññā sacchikatvā pavedentī’ti yā evarūpā paññā pajānanā…pe…",
  "tika-vin01t20:183_2": "amoho dhammavicayo sammādiṭṭhi, idaṁ vuccati kammassakataññāṇaṁ.",
  "tika-vin01t20:183_3": "Ṭhapetvā saccānulomikaṁ ñāṇaṁ sabbāpi sāsavā kusalā paññā kammassakataññāṇa”nti –",
  "tika-vin01t20:184_0": "Imaṁ vibhaṅgapāḷiṁ saṅgaṇhāti.",
  "tika-vin01t20:185_0": "Tattha atthi dinnantiādīsu dinnapaccayā phalaṁ atthīti iminā upāyena attho veditabbo.",
  "tika-vin01t20:185_1": "Dinnanti ca deyyadhammasīsena dānaṁ vuttaṁ.",
  "tika-vin01t20:185_2": "Yiṭṭhanti mahāyāgo, sabbasādhāraṇaṁ mahādānanti attho.",
  "tika-vin01t20:185_3": "Hutanti pahonakasakkāro adhippeto.",
  "tika-vin01t20:185_4": "Atthi mātā, atthi pitāti mātāpitūsu sammāpaṭipattimicchāpaṭipattiādīnaṁ phalasambhavo vutto.",
  "tika-vin01t20:185_5": "Idaṁ vuccatīti yaṁ ñāṇaṁ “idaṁ kammaṁ sakaṁ, idaṁ no saka”nti jānāti, idaṁ kammassakataññāṇaṁ nāma vuccatīti attho.",
  "tika-vin01t20:185_6": "Tattha tividhaṁ kāyaduccaritaṁ catubbidhaṁ vacīduccaritaṁ tividhaṁ manoduccaritanti idaṁ na sakakammaṁ nāma, tīsu dvāresu dasavidhampi sucaritaṁ sakakammaṁ nāma.",
  "tika-vin01t20:185_7": "Attano vāpi hotu parassa vā, sabbampi akusalaṁ na sakakammaṁ nāma. Kasmā?",
  "tika-vin01t20:185_8": "Atthabhañjanato anatthajananato ca.",
  "tika-vin01t20:185_9": "Attano vā hotu parassa vā, sabbampi kusalaṁ sakakammaṁ nāma. Kasmā?",
  "tika-vin01t20:185_10": "Anatthabhañjanato atthajananato ca.",
  "tika-vin01t20:185_11": "Evaṁ jānanasamatthe imasmiṁ kammassakataññāṇe ṭhatvā bahuṁ dānaṁ datvā sīlaṁ pūretvā uposathaṁ samādiyitvā sukhena sukhaṁ sampattiyā sampattiṁ anubhavitvā nibbānaṁ pattānaṁ sattānaṁ gaṇanaparicchedo natthi.",
  "tika-vin01t20:185_12": "Ṭhapetvā saccānulomikaṁ ñāṇanti maggasaccassa paramatthasaccassa ca anulomanato saccānulomikanti laddhanāmaṁ vipassanāñāṇaṁ ṭhapetvā avasesā sabbāpi sāsavā kusalā paññā kammassakataññāṇamevāti attho.",
  "tika-vin01t20:186_0": "Tilakkhaṇākāraparicchedakanti aniccādilakkhaṇattayassa hutvā abhāvādiākārapaacchindanakaṁ.",
  "tika-vin01t20:186_1": "Adhipaññāti vuccatīti maggapaññāya adhiṭṭhānabhāvato vipassanāñāṇaṁ adhipaññāti vuccati.",
  "tika-vin01t20:187_0": "“Kalyāṇakārī kalyāṇaṁ, pāpakārī ca pāpakaṁ;",
  "tika-vin01t20:188_0": "Anubhoti dvayametaṁ, anubandhati kāraka”nti. ;",
  "tika-vin01t20:189_0": "Evaṁ atīte anāgate ca vaṭṭamūlakadukkhasallakkhaṇavasena saṁvegavatthutāya vimuttiākaṅkhāya paccayabhūtā kammassakatapaññā adhipaññātipi vadanti.",
  "tika-vin01t20:189_1": "Lokiyapaññāya adhipaññābhāvo pariyāyenāti nippariyāyameva taṁ dassetuṁ “tatopi ca maggaphalapaññāva adhipaññā”ti vuttaṁ.",
  "tika-vin01t20:190_0": "Saha ājīvanti etthāti sājīvoti sabbasikkhāpadaṁ vuttanti āha –",
  "tika-vin01t20:190_1": "“sabbampi…pe…",
  "tika-vin01t20:190_2": "tasmā sājīvanti vuccatī”ti.",
  "tika-vin01t20:190_3": "Tattha sikkhāpadanti “nāmakāyo padakāyo niruttikāyo byañjanakāyo”ti vuttaṁ bhagavato vacanasaṅkhātaṁ sikkhāpadaṁ.",
  "tika-vin01t20:190_4": "Sabhāgavuttinoti samānavuttikā, sadisappavattikāti attho.",
  "tika-vin01t20:190_5": "Tasmiṁ sikkhatīti ettha ādheyyāpekkhattā adhikaraṇassa kimādheyyamapekkhitvā “tasmi”nti adhikaraṇaṁ niddiṭṭhanti āha –",
  "tika-vin01t20:190_6": "“taṁ sikkhāpadaṁ cittassa adhikaraṇaṁ katvā”ti, taṁ sājīvasaṅkhātaṁ sikkhāpadaṁ “yathāsikkhāpadaṁ nu kho sikkhāmi, na sikkhāmī”ti evaṁ pavattivasena sikkhāpadavisayattā tadādheyyabhūtassa cittassa adhikaraṇaṁ katvāti attho.",
  "tika-vin01t20:190_7": "Nanu ca “sikkhāsājīvasamāpanno”ti imassa padabhājanaṁ karontena “yaṁ sikkhaṁ sājīvañca samāpanno, tadubhayaṁ dassetvā tesu sikkhati, tena vuccati sikkhāsājīvasamāpanno”ti vattabbaṁ siyā, evamavatvā “tasmiṁ sikkhati, tena vuccati sājīvasamāpanno”ti ettakameva kasmā vuttanti antolīnacodanaṁ sandhāyāha “na kevalañcāyametasmi”ntiādi.",
  "tika-vin01t20:191_0": "Tassā ca sikkhāyāti tassā adhisīlasaṅkhātāya sikkhāya. Sikkhaṁ paripūrentoti",
  "tika-vin01t20:192_0": "Sīlasaṁvaraṁ paripūrento, vārittasīlavasena viratisampayuttaṁ cetanaṁ cārittasīlavasena virativippayuttaṁ cetanañca attani pavattentoti attho.",
  "tika-vin01t20:192_1": "Tasmiñca sikkhāpade avītikkamanto sikkhatīti “nāmakāyo padakāyo niruttikāyo byañjanakāyo”ti evaṁ vuttaṁ bhagavato vacanasaṅkhātaṁ sikkhāpadaṁ avītikkamanto hutvā tasmiṁ yathāvuttasikkhāpade sikkhatīti attho.",
  "tika-vin01t20:192_2": "Sīlasaṁvarapūraṇaṁ sājīvānatikkamanañcāti idameva ca dvayaṁ idha sikkhanaṁ nāmāti adhippāyo.",
  "tika-vin01t20:192_3": "Tattha sājīvānatikkamo sikkhāpāripūriyā paccayo.",
  "tika-vin01t20:192_4": "Sājīvānatikkamato hi yāva maggā sikkhāpāripūrī hoti.",
  "tika-vin01t20:192_5": "Apicettha “sikkhaṁ paripūrento sikkhatī”ti iminā viraticetanāsaṅkhātassa sīlasaṁvarassa visesato santāne pavattanakālova gahito, “avītikkamanto sikkhatī”ti iminā pana appavattanakālopi.",
  "tika-vin01t20:192_6": "Sikkhañhi paripūraṇavasena attani pavattentopi niddādivasena appavattentopi vītikkamābhāvā “avītikkamanto sikkhatī”ti vuccatīti.",
  "tika-vin01t20:193_0": "Sikkhāsājīvapadabhājanīyavaṇṇanā niṭṭhitā.",
  "tika-vin01t20:194_0": "Sikkhāpaccakkhānavibhaṅgavaṇṇanā",
  "tika-vin01t20:195_0": "“Appaccakkhāya appaccakkhātāyā”ti ubhayathāpi pāṭho tīsupi gaṇṭhipadesu vutto.",
  "tika-vin01t20:195_1": "Dubbalye āvikatepīti “yaṁnūnāhaṁ buddhaṁ paccakkheyya”ntiādinā dubbalabhāve pakāsitepi.",
  "tika-vin01t20:195_2": "Sikkhāya pana paccakkhātāyāti “buddhaṁ paccakkhāmī”tiādinā sikkhāya paccakkhātāya.",
  "tika-vin01t20:195_3": "Yasmā dirattavacane gahite tena purimapacchimapadāni saṁsiliṭṭhāni honti, na tasmiṁ aggahite, tasmā dirattavacanena byañjanasiliṭṭhatāmattameva payojananti āha “byañjanasiliṭṭhatāyā”ti.",
  "tika-vin01t20:195_4": "Mukhāruḷhatāyāti yasmā evarūpaṁ vacanaṁ lokassa mukhamāruḷhaṁ, tasmāti attho.",
  "tika-vin01t20:196_0": "Byañjanaṁsampādetīti tassa visuṁ atthābhāvato vuttamevatthaṁ aññapadena dīpento byañjanaṁ sampādeti.",
  "tika-vin01t20:196_1": "Vuttamevatthaṁ kāraṇena vibhāvento āha “parivārakapadavirahitañhī”tiādi.",
  "tika-vin01t20:196_2": "Atthadīpakaṁ padaṁ atthapadaṁ.",
  "tika-vin01t20:197_0": "Sikkhāpaccakkhānassāti “buddhaṁ paccakkhāmī”tiādisikkhāpaccakkhānavacanassa.",
  "tika-vin01t20:197_1": "“Buddhaṁ paccakkhāmī”tiādīsu “evaṁ kho, bhikkhave, dubbalyāvikammañceva hoti sikkhā ca paccakkhātā”ti vuttattā ubhayampi hotīti āha –",
  "tika-vin01t20:197_2": "“ekaccaṁ dubbalyāvikammaṁ attho hotī”ti.",
  "tika-vin01t20:197_3": "Kiñcāpi “buddhaṁ paccakkhāmī”tiādisikkhāpaccakkhānavacanassa dubbalyāvikammapadattho na hoti, tathāpi “buddhaṁ paccakkhāmī”ti vutte sikkhāparipūraṇe dubbalyāvibhāvassapi gamyamānattā “sikkhāpaccakkhānassa ekaccaṁ dubbalyāvikammaṁ attho hotī”ti vuttaṁ.",
  "tika-vin01t20:197_4": "Naṁ sandhāyāti naṁ atthabhūtaṁ dubbalyāvikammaṁ sandhāya.",
  "tika-vin01t20:198_0": "Visesāvisesanti ettha yena dubbalyāvikammameva hoti, na sikkhāpaccakkhānaṁ, tattha sikkhāpaccakkhānadubbalyāvikammānaṁ atthi viseso.",
  "tika-vin01t20:198_1": "Yena pana sikkhāpaccakkhānañceva dubbalyāvikammañca hoti, tattha nevatthi visesoti veditabbaṁ.",
  "tika-vin01t20:198_2": "Kaṭhakicchajīvaneti dhātūsu paṭhitattā vuttaṁ “kicchajīvikappatto”ti.",
  "tika-vin01t20:198_3": "Ukkaṇṭhanaṁ ukkaṇṭhā, kicchajīvikā, taṁ ito pattoti ukkaṇṭhito.",
  "tika-vin01t20:198_4": "Itoti ito ṭhānato, ito vihārato vā.",
  "tika-vin01t20:198_5": "Etthāti gantumicchitaṁ padesaṁ vadati.",
  "tika-vin01t20:198_6": "Anabhiratiyā pīḷito vikkhittacitto hutvā sīsaṁ ukkhipitvā uddhaṁmukho ito cito ca olokento āhiṇḍatīti āha “uddhaṁ kaṇṭhaṁ katvā viharamāno”ti.",
  "tika-vin01t20:199_0": "Aṭṭīyamānoti ettha aṭṭamiva attānamācarati aṭṭīyatīti aṭṭīyasaddassa antogadhaupamānabhūtakammattā upameyyabhūtena attanāva sakammakattaṁ, na bhikkhubhāvenāti āha “bhikkhubhāvanti bhikkhubhāvenā”ti.",
  "tika-vin01t20:199_1": "Na hi so bhikkhubhāvaṁ aṭṭamiva ācarati, kiñcarahi attānaṁ tasmā bhikkhubhāvena karaṇabhūtena attānaṁ aṭṭīyamānoti evamettha attho daṭṭhabboti āha “karaṇatthe upayogavacana”nti.",
  "tika-vin01t20:199_2": "Kaṇṭhe āsattena aṭṭīyeyyāti ettha pana karaṇattheyeva karaṇavacananti āha –",
  "tika-vin01t20:199_3": "“yathālakkhaṇaṁ karaṇavacaneneva vutta”nti.",
  "tika-vin01t20:199_4": "Kattuatthe vā upayogavacanaṁ daṭṭhabbanti āha –",
  "tika-vin01t20:199_5": "“tena vā bhikkhubhāvenā”tiādi, tena kattubhūtena bhikkhubhāvenāti attho.",
  "tika-vin01t20:199_6": "Imasmiṁ panatthe aṭṭaṁ karotīti aṭṭīyatīti aṭṭīya-saddaṁ nipphādetvā tato kammani māna-sadde kate “aṭṭīyamāno”ti padasiddhi veditabbā.",
  "tika-vin01t20:199_7": "Tenevāha –",
  "tika-vin01t20:199_8": "“aṭṭo kariyamāno pīḷiyamāno”ti.",
  "tika-vin01t20:199_9": "Jigucchamānoti iminā pana sambandhe kariyamāne bhikkhubhāvanti upayogatthe eva upayogavacananti āha –",
  "tika-vin01t20:199_10": "“asuciṁ viya taṁ jigucchanto”ti, taṁ bhikkhubhāvaṁ jigucchantoti attho.",
  "tika-vin01t20:199_11": "Sacāhanti sace ahaṁ.",
  "tika-vin01t20:200_0": "Paccakkhānākārena vuttānīti “paccakkheyyaṁ paccakkheyya”nti vuttattā paccakkhānākārasambandhena vuttāni.",
  "tika-vin01t20:200_1": "Bhāvavikappākārenāti “assaṁ assa”nti āgatattā yaṁ yaṁ bhavitukāmo, tassa tassa bhāvassa vikappākārena, bhikkhubhāvato aññabhāvavikappākārenāti adhippāyo.",
  "tika-vin01t20:201_0": "50.Na ussahāmīti attano tattha tattha ussahābhāvaṁ dasseti.",
  "tika-vin01t20:201_1": "Na visahāmīti ekabhattādīnaṁ asayhabhāvaṁ dasseti.",
  "tika-vin01t20:201_2": "Na ramāmīti “pabbajjāmūlakaṁ natthi me sukha”nti dasseti.",
  "tika-vin01t20:201_3": "Nābhiramāmīti pabbajjāya attano santosābhāvaṁ dasseti.",
  "tika-vin01t20:202_0": "Idāni sikkhāpaccakkhānavāre ṭhatvā ayaṁ vinicchayo veditabbo –",
  "tika-vin01t20:202_1": "tattha “sāmaññā cavitukāmo”tiādīhi padehi cittaniyamaṁ dasseti.",
  "tika-vin01t20:202_2": "“Buddhaṁ dhamma”ntiādīhi padehi khettaniyamaṁ dasseti.",
  "tika-vin01t20:202_3": "Yathā hi loke sassānaṁ ruhanaṭṭhānaṁ “khetta”nti vuccati, evamidampi sikkhāpaccakkhānassa ruhanaṭṭhānattā “khetta”nti vuccati.",
  "tika-vin01t20:202_4": "“Paccakkhāmi dhārehī”ti etena kālaniyamaṁ dasseti.",
  "tika-vin01t20:202_5": "“Vadatī”ti iminā payoganiyamaṁ dasseti.",
  "tika-vin01t20:202_6": "“Alaṁ me buddhena, kinnu me buddhena, na mamattho buddhena, sumuttāhaṁ buddhenā”tiādīhi anāmaṭṭhakālavasenapi paccakkhānaṁ hotīti dasseti.",
  "tika-vin01t20:202_7": "“Viññāpetī”ti iminā vijānananiyamaṁ dasseti.",
  "tika-vin01t20:202_8": "“Ummattako sikkhaṁ paccakkhāti, ummattakassa santike sikkhaṁ paccakkhātī”tiādīhi puggalaniyamaṁ dasseti.",
  "tika-vin01t20:202_9": "“Ariyakena milakkhassa santike sikkhaṁ paccakkhāti, so ca nappaṭivijānāti, appaccakkhātā hoti sikkhā”tiādīhi puggalādiniyame satipi vijānananiyamāsambhavaṁ dasseti.",
  "tika-vin01t20:202_10": "“Davāya sikkhaṁ paccakkhāti, appaccakkhātā hoti sikkhā”tiādīhi khettādiniyame satipi cittaniyamābhāvena na ruhatīti dasseti.",
  "tika-vin01t20:202_11": "“Sāvetukāmo na sāveti, apaccakkhātā hoti sikkhā”ti iminā cittaniyamepi sati payoganiyamābhāvena na ruhatīti dasseti.",
  "tika-vin01t20:202_12": "“Aviññussa sāveti, viññussa na sāvetī”ti etehi cittakhettakālapayogapuggalavijānananiyamepi sati yaṁ puggalaṁ uddissa sāveti, tasseva savanena ruhati, na aññassāti dasseti.",
  "tika-vin01t20:202_13": "“Sabbaso vā pana na sāveti, appaccakkhātā hoti sikkhā”ti idaṁ pana cittādiniyameneva sikkhā paccakkhātā hoti, na aññathāti dassanatthaṁ vuttaṁ.",
  "tika-vin01t20:202_14": "Tasmā cittakhettakālapayogapuggalavijānananiyamavasena sikkhāya paccakkhānaṁ ñatvā tadabhāvena appaccakkhānaṁ veditabbaṁ.",
  "tika-vin01t20:203_0": "Kathaṁ?",
  "tika-vin01t20:203_1": "Upasampannabhāvato cavitukāmatācitteneva hi sikkhāpaccakkhānaṁ hoti, na davā vā ravā vā bhaṇantassa.",
  "tika-vin01t20:203_2": "Evaṁ cittavasena sikkhāpaccakkhānaṁ hoti, na tadabhāvena.",
  "tika-vin01t20:204_0": "Tathā “buddhaṁ paccakkhāmi, dhammaṁ paccakkhāmi, saṅghaṁ paccakkhāmi, sikkhaṁ, vinayaṁ, pātimokkhaṁ, uddesaṁ, upajjhāyaṁ, ācariyaṁ, saddhivihārikaṁ, antevāsikaṁ, samānupajjhāyakaṁ, samānācariyakaṁ, sabrahmacāriṁ paccakkhāmī”ti evaṁ vuttānaṁ buddhādīnaṁ catuddasannaṁ, “gihīti maṁ dhārehi, upāsako, ārāmiko, sāmaṇero, titthiyo, titthiyasāvako, assamaṇo, asakyaputtiyoti maṁ dhārehī”ti evaṁ vuttānaṁ gihiādīnaṁ aṭṭhannañcāti imesaṁ dvāvīsatiyā khettapadānaṁ yassa kassaci savevacanassa vasena tesu ca yaṁkiñci vattukāmassa yaṁkiñci vadatopi sikkhāpaccakkhānaṁ hoti, na rukkhādīnaṁ aññatarassa nāmaṁ gahetvā sikkhaṁ paccakkhantassa.",
  "tika-vin01t20:204_1": "Evaṁ khettavasena sikkhāpaccakkhānaṁ hoti, na tadabhāvena.",
  "tika-vin01t20:205_0": "Tattha yadetaṁ “paccakkhāmī”ti ca “maṁ dhārehī”ti ca vuttaṁ vattamānakālavacanaṁ, yāni ca “alaṁ me buddhena, kinnu me buddhena, na mamattho buddhena, sumuttāhaṁ buddhenā”tiādinā nayena ākhyātavasena kālaṁ anāmasitvā purimehi cuddasahi padehi saddhiṁ yojetvā vuttāni “alaṁ me”tiādīni cattāri padāni, tesaṁyeva ca savevacanānaṁ vasena paccakkhānaṁ hoti, na “paccakkhāsi”nti vā “paccakkhissa”nti vā “maṁ dhāresī”ti vā “dhāressasī”ti vā “yanūnāhaṁ paccakkheyya”nti vātiādīni atītānāgataparikappavacanāni bhaṇantassa.",
  "tika-vin01t20:205_1": "Evaṁ vattamānakālavasena ceva anāmaṭṭhakālavasena ca paccakkhānaṁ hoti, na tadabhāvena.",
  "tika-vin01t20:206_0": "Payogo pana duvidho kāyiko vācasiko.",
  "tika-vin01t20:206_1": "Tattha “buddhaṁ paccakkhāmī”tiādinā nayena yāya kāyaci bhāsāya vacībhedaṁ katvā vācasikapayogeneva paccakkhānaṁ hoti, na akkharalikhanaṁ vā hatthamuddādidassanaṁ vā kāyapayogaṁ karontassa.",
  "tika-vin01t20:206_2": "Evaṁ vācasikapayogeneva paccakkhānaṁ hoti, na tadabhāvena.",
  "tika-vin01t20:207_0": "Puggalo pana duvidho yo ca paccakkhāti, yassa ca paccakkhāti.",
  "tika-vin01t20:207_1": "Tattha yo paccakkhāti, so sace ummattakakhittacittavedanāṭṭānaṁ aññataro na hoti.",
  "tika-vin01t20:207_2": "Yassa pana paccakkhāti, so sace manussajātiko hoti, na ca ummattakādīnaṁ aññataro, sammukhībhūto ca sikkhāpaccakkhānaṁ hoti.",
  "tika-vin01t20:207_3": "Na hi asammukhībhūtassa dūtena vā paṇṇena vā ārocanaṁ ruhati.",
  "tika-vin01t20:207_4": "Evaṁ yathāvuttapuggalavasena paccakkhānaṁ hoti, na tadabhāvena.",
  "tika-vin01t20:208_0": "Vijānanampi niyamitāniyamitavasena duvidhaṁ.",
  "tika-vin01t20:208_1": "Tattha yassa yesaṁ vā niyametvā “imassa imesaṁ vā ārocemī”ti vadati, sace te yathā pakatiyā loke manussā vacanaṁ sutvā āvajjanasamaye jānanti, evaṁ tassa vacanānantarameva tassa “ayaṁ ukkaṇṭhito”ti vā “gihibhāvaṁ patthayatī”ti vā yena kenaci ākārena sikkhāpaccakkhānabhāvaṁ jānanti, paccakkhātā hoti sikkhā.",
  "tika-vin01t20:208_2": "Atha aparabhāge “kiṁ iminā vutta”nti cintetvā jānanti, aññe vā jānanti, appaccakkhātāva hoti sikkhā.",
  "tika-vin01t20:208_3": "Aniyametvā ārocentassa pana sace vuttanayena yo koci manussajātiko vacanatthaṁ jānāti, paccakkhātāva hoti sikkhā.",
  "tika-vin01t20:208_4": "Evaṁ vijānanavasena paccakkhānaṁ hoti, na tadabhāvena.",
  "tika-vin01t20:208_5": "Iti imesaṁ vuttappakārānaṁ cittādīnaṁ vaseneva sikkhāpaccakkhānaṁ hoti, na aññathāti daṭṭhabbaṁ.",
  "tika-vin01t20:209_0": "51.",
  "tika-vin01t20:209_1": "“Vadatī”ti vacībhedappayogaṁ dassetvā tadanantaraṁ “viññāpetī”ti vuttattā teneva vacībhedena adhippāyaviññāpanaṁ idhādhippetaṁ, na yena kenaci upāyenāti āha “teneva vacībhedenā”ti.",
  "tika-vin01t20:209_2": "Padapaccābhaṭṭhaṁ katvāti padaviparāvuttiṁ katvā.",
  "tika-vin01t20:209_3": "Idañca padappayogassa aniyamitattā vuttaṁ.",
  "tika-vin01t20:209_4": "Yathā hi loke “āhara pattaṁ, pattaṁ āharā”ti aniyamitena padappayogena tadatthaviññāpanaṁ diṭṭhaṁ, evamidhāpi “buddhaṁ paccakkhāmi, paccakkhāmi buddha”nti aniyamitena padappayogena tadatthaviññāpanaṁ hotiyevāti adhippāyo.",
  "tika-vin01t20:209_5": "Buddhaṁ paccakkhāmīti atthappadhāno ayaṁ niddeso, na saddappadhānoti āha “milakkhabhāsāsu vā aññatarabhāsāya tamatthaṁ vadeyyā”ti.",
  "tika-vin01t20:209_6": "Māgadhabhāsato avasiṭṭhā sabbāpi andhadamiḷādibhāsā milakkhabhāsāti veditabbā.",
  "tika-vin01t20:209_7": "Khettapadesu ekaṁ vattukāmo sacepi aññaṁ vadeyya, khettapadantogadhattā paccakkhātāva hoti sikkhāti dassento āha “buddhaṁ paccakkhāmīti vattukāmo”tiādi.",
  "tika-vin01t20:209_8": "Yadipi “buddhaṁ paccakkhāmī”ti vattuṁ anicchanto cittena taṁ paṭikkhipitvā aññaṁ vattukāmo puna virajjhitvā tameva vadeyya, tathāpi sāsanato cavitukāmatācitte sati khettapadasseva vuttattā aṅgapāripūrisambhavato hotveva sikkhāpaccakkhānanti veditabbaṁ.",
  "tika-vin01t20:209_9": "Khettameva otiṇṇanti sikkhāpaccakkhānassa ruhanaṭṭhānabhūtaṁ khettameva otiṇṇaṁ.",
  "tika-vin01t20:210_0": "“Paccakkhāmi dhārehī”ti vattamānakālassa padhānabhāvena vattumicchitattā atītānāgataparikappavacanehi nevatthi sikkhāpaccakkhānanti dassento āha “sace pana buddhaṁ paccakkhinti vā”tiādi.",
  "tika-vin01t20:210_1": "Vadati viññāpetīti ettha vadatīti iminā payogassa niyamitattā ekassa santike attano vacībhedappayogeneva sikkhāpaccakkhānaṁ hoti, na dūtasāsanādippayogenāti dassento āha “dūtaṁ vā pahiṇātī”tiādi.",
  "tika-vin01t20:210_2": "Tattha “mama sikkhāpaccakkhānabhāvaṁ kathehī”ti mukhasāsanavasena “dūtaṁ vā pahiṇātī”ti vuttaṁ.",
  "tika-vin01t20:210_3": "Paṇṇe likhitvā pahiṇanavasena “sāsanaṁ vā pesetī”ti vuttaṁ.",
  "tika-vin01t20:210_4": "Rukkhādīsu akkharāni likhitvā dassanavasena “akkharaṁ vā chindatī”ti vuttaṁ.",
  "tika-vin01t20:210_5": "Hatthamuddāya vā tamatthaṁ ārocetīti hatthena adhippāyaviññāpanaṁ sandhāya vuttaṁ.",
  "tika-vin01t20:210_6": "Adhippāyaviññāpako hi hatthavikāro hatthamuddā.",
  "tika-vin01t20:210_7": "Hattha-saddo cettha tadekadesesu aṅgulīsu daṭṭhabbo “na sabbaṁ hatthaṁ mukhe pakkhipissāmī”tiādīsu viya.",
  "tika-vin01t20:210_8": "Tasmā adhippāyaviññāpakena aṅgulisaṅkocādinā hatthavikārena tamatthaṁ ārocetīti evamettha attho daṭṭhabbo.",
  "tika-vin01t20:211_0": "Cittasampayuttanti paccakkhātukāmatācittasampayuttaṁ.",
  "tika-vin01t20:211_1": "Idāni vijānanavasena sikkhāpaccakkhānaṁ niyamitāniyamitavasena dvidhā veditabbanti dassento āha –",
  "tika-vin01t20:211_2": "“yadi ayameva jānātū”tiādi.",
  "tika-vin01t20:211_3": "Ayañca vibhāgo “vadati viññāpetīti ekavisayattā yassa vadati, tasseva vijānanaṁ adhippetaṁ, na aññassā”ti iminā nayena laddhoti daṭṭhabbaṁ.",
  "tika-vin01t20:211_4": "Na hi yassa vadati, tato aññaṁ viññāpetīti ayamattho sambhavati.",
  "tika-vin01t20:211_5": "Soyeva jānātīti avadhāraṇena tasmiṁ avijānanteyeva aññassa jānanaṁ paṭikkhipati.",
  "tika-vin01t20:211_6": "Tenevāha –",
  "tika-vin01t20:211_7": "“atha so na jānāti, añño samīpe ṭhito jānāti, apaccakkhātā hoti sikkhā”ti.",
  "tika-vin01t20:211_8": "Tasmā “ayameva jānātū”ti ekaṁ niyametvā ārocite yadipi sopi jānāti aññopi, niyamitassa pana niyamitavasena vijānanasambhavato sikkhāpaccakkhānaṁ hotiyevāti daṭṭhabbaṁ “añño mā jānātū”ti aniyamitattā.",
  "tika-vin01t20:211_9": "Dvinnampi niyametvāti idaṁ “dve vā jānantu eko vā, imesaṁyeva dvinnaṁ ārocemī”ti evaṁ niyametvā ārocanaṁ sandhāya vuttaṁ.",
  "tika-vin01t20:211_10": "Tenevāha –",
  "tika-vin01t20:211_11": "“ekasmiṁjānantepi dvīsu jānantesupī”ti.",
  "tika-vin01t20:211_12": "Tasmā “dveyeva jānantu, eko mā jānātū”ti evaṁ dvinnaṁ niyametvā ārocite dvīsuyeva jānantesu sikkhāpaccakkhānaṁ hoti, na ekasmiṁ jānanteti vadanti.",
  "tika-vin01t20:212_0": "Sabhāgeti vissāsike.",
  "tika-vin01t20:212_1": "Parisaṅkamānoti “sace te jāneyyuṁ, maṁ te vāressantī”ti āsaṅkamāno.",
  "tika-vin01t20:212_2": "Samayaññūti sāsanācārakusalo, idha pana tadadhippāyajānanamattenapi samayaññū nāma hoti.",
  "tika-vin01t20:212_3": "Teneva āha –",
  "tika-vin01t20:212_4": "“ukkaṇṭhito ayaṁ…pe…",
  "tika-vin01t20:212_5": "sāsanato cutoti jānātī”ti.",
  "tika-vin01t20:212_6": "Tasmā “buddhaṁ paccakkhāmī”ti imassa atthaṁ ñatvāpi sace “ayaṁ bhikkhubhāvato cavitukāmo, gihī vā hotukāmo”ti na jānāti, appaccakkhātāva hoti sikkhā.",
  "tika-vin01t20:212_7": "Sace pana “buddhaṁ paccakkhāmī”ti vacanassa atthaṁ ajānitvāpi “ukkaṇṭhito gihī hotukāmo”ti adhippāyaṁ jānāti, paccakkhātāva hoti sikkhā.",
  "tika-vin01t20:212_8": "Aññasmiṁ khaṇe sotaviññāṇavīthiyā saddaggahaṇaṁ, aññasmiṁyeva ca manoviññāṇavīthiyā tadatthavijānananti āha –",
  "tika-vin01t20:212_9": "“taṅkhaṇaññeva pana apubbaṁ acarimaṁ dujjāna”nti.",
  "tika-vin01t20:212_10": "Na hi ekasmiṁyeva khaṇe saddasavanaṁ tadatthavijānanañca sambhavati.",
  "tika-vin01t20:212_11": "Tathā hi “ghaṭo”ti vā “paṭo”ti vā kenaci vutte tattha gha-saddaṁ paccuppannaṁ gahetvā ekā sotaviññāṇavīthi uppajjitvā nirujjhati, tadanantaraṁ ekā manoviññāṇavīthi tameva atītaṁ gahetvā uppajjati.",
  "tika-vin01t20:212_12": "Evaṁ tena vuttavacane yattakāni akkharāni honti, tesu ekamekaṁ akkharaṁ paccuppannamatītañca gahetvā sotaviññāṇavīthiyā manoviññāṇavīthiyā ca uppajjitvā niruddhāya avasāne tāni akkharāni sampiṇḍetvā akkharasamūhaṁ gahetvā ekā manoviññāṇavīthi uppajjitvā nirujjhati.",
  "tika-vin01t20:212_13": "Tadanantaraṁ “ayamakkharasamūho etassa nāma”nti nāmapaññattiggahaṇavasena aparāya manoviññāṇavīthiyā uppajjitvā niruddhāya tadanantaraṁ uppannāya manoviññāṇavīthiyā “ayametassa attho”ti pakatiyā tadatthavijānanaṁ sambhavati.",
  "tika-vin01t20:213_0": "Āvajjanasamayenāti bhummatthe karaṇavacanaṁ, atthābhogasamayeti attho.",
  "tika-vin01t20:213_1": "Idāni tameva āvajjanasamayaṁ vibhāvento āha –",
  "tika-vin01t20:213_2": "“yathā pakatiyā…pe…",
  "tika-vin01t20:213_3": "jānantī”ti.",
  "tika-vin01t20:213_4": "Teneva vacībhedena adhippāyaviññāpanassa idhādhippetattā aparabhāge “kiṁ iminā vutta”nti taṁ kaṅkhantassa cirena adhippāyavijānanaṁ aññenapi kenaci upāyantarena sambhavati, na kevalaṁ vacībhedamattenāti āha –",
  "tika-vin01t20:213_5": "“atha aparabhāge…pe…",
  "tika-vin01t20:213_6": "appaccakkhātā hoti sikkhā”ti.",
  "tika-vin01t20:213_7": "“Gihī bhavissāmī”ti vutte atthabhedo kālabhedo ca hotīti appaccakkhātā hoti sikkhā.",
  "tika-vin01t20:213_8": "“Dhārehī”ti hi imassa yo attho kālo ca, na so “bhavissāmī”ti etassa.",
  "tika-vin01t20:213_9": "“Gihī homī”ti vutte pana atthabhedoyeva, na kālabhedo “homī”ti vattamānakālasseva vuttattā.",
  "tika-vin01t20:213_10": "“Gihī jātomhi, gihīmhī”ti etthāpi atthassa ceva kālassa ca bhinnattā appaccakkhātā hoti sikkhā.",
  "tika-vin01t20:213_11": "“Ajja paṭṭhāyā”ti idaṁ tathā vuttepi dosabhāvato paripuṇṇaṁ katvā vuttaṁ.",
  "tika-vin01t20:213_12": "“Dhārehī”ti atthappadhānattā niddesassa pariyāyavacanehipi sikkhāpaccakkhānaṁ hotiyevāti dassento āha “jānāhī”tiādi.",
  "tika-vin01t20:213_13": "Dhārehi jānāhi sañjānāhi manasi karohīti hi etāni padāni atthato kālato ca abhinnāni.",
  "tika-vin01t20:214_0": "52.Purimāneva cuddasāti buddhādisabrahmacārīpariyantāni.",
  "tika-vin01t20:214_1": "Hotu bhavatūti idampi paṭikkhepamattamevāti āha “hotu, pariyattanti attho”ti.",
  "tika-vin01t20:215_0": "53.Vaṇṇapaṭṭhānanti mahāsaṅghikānaṁ buddhaguṇaparidīpakaṁ ekaṁ suttanti vadanti. Upāligāthāsūti –",
  "tika-vin01t20:216_0": "“Dhīrassa vigatamohassa,",
  "tika-vin01t20:217_0": "Pabhinnakhīlassa vijitavijayassa;",
  "tika-vin01t20:218_0": "Anīghassa susamacittassa;",
  "tika-vin01t20:219_0": "Vuddhasīlassa sādhupaññassa;",
  "tika-vin01t20:220_0": "Vesamantarassa vimalassa;",
  "tika-vin01t20:221_0": "Bhagavato tassa sāvakohamasmi.",
  "tika-vin01t20:222_0": "“Akathaṁkathissa tusitassa;",
  "tika-vin01t20:223_0": "Vantalokāmisassa muditassa;",
  "tika-vin01t20:224_0": "Katasamaṇassa manujassa;",
  "tika-vin01t20:225_0": "Antimasārīrassa narassa;",
  "tika-vin01t20:226_0": "Anopamassa virajassa;",
  "tika-vin01t20:227_0": "Bhagavato tassa sāvakohamasmi.",
  "tika-vin01t20:228_0": "“Asaṁsayassa kusalassa;",
  "tika-vin01t20:229_0": "Venayikassa sārathivarassa;",
  "tika-vin01t20:230_0": "Anuttarassa ruciradhammassa;",
  "tika-vin01t20:231_0": "Nikkaṅkhassa pabhāsakassa;",
  "tika-vin01t20:232_0": "Mānacchidassa vīrassa;",
  "tika-vin01t20:233_0": "Bhagavato tassa sāvakohamasmi.",
  "tika-vin01t20:234_0": "“Nisabhassa appameyyassa;",
  "tika-vin01t20:235_0": "Gambhīrassa monappattassa;",
  "tika-vin01t20:236_0": "Khemaṅkarassa vedassa;",
  "tika-vin01t20:237_0": "Dhammaṭṭhassa saṁvutattassa;",
  "tika-vin01t20:238_0": "Saṅgātigassa muttassa;",
  "tika-vin01t20:239_0": "Bhagavato tassa sāvakohamasmi.",
  "tika-vin01t20:240_0": "“Nāgassa pantasenassa;",
  "tika-vin01t20:241_0": "Khīṇasaṁyojanassa muttassa;",
  "tika-vin01t20:242_0": "Paṭimantakassa dhonassa;",
  "tika-vin01t20:243_0": "Pannaddhajassa vītarāgassa;",
  "tika-vin01t20:244_0": "Dantassa nippapañcassa;",
  "tika-vin01t20:245_0": "Bhagavato tassa sāvakohamasmi.",
  "tika-vin01t20:246_0": "“Isisattamassa akuhassa;",
  "tika-vin01t20:247_0": "Tevijjassa brahmappattassa;",
  "tika-vin01t20:248_0": "Nhātakassa padakassa;",
  "tika-vin01t20:249_0": "Passaddhassa viditavedassa;",
  "tika-vin01t20:250_0": "Purindadassa sakkassa;",
  "tika-vin01t20:251_0": "Bhagavato tassa sāvakohamasmi.",
  "tika-vin01t20:252_0": "“Ariyassa bhāvitattassa;",
  "tika-vin01t20:253_0": "Pattippattassa veyyākaraṇassa;",
  "tika-vin01t20:254_0": "Satimato vipassissa;",
  "tika-vin01t20:255_0": "Anabhinatassa no apanatassa;",
  "tika-vin01t20:256_0": "Anejassa vasippattassa;",
  "tika-vin01t20:257_0": "Bhagavato tassa sāvakohamasmi.",
  "tika-vin01t20:258_0": "“Samuggatassa jhāyissa;",
  "tika-vin01t20:259_0": "Ananugatantarassa suddhassa;",
  "tika-vin01t20:260_0": "Asitassa hitassa;",
  "tika-vin01t20:261_0": "Pavivittassa aggappattassa;",
  "tika-vin01t20:262_0": "Tiṇṇassa tārayantassa;",
  "tika-vin01t20:263_0": "Bhagavato tassa sāvakohamasmi.",
  "tika-vin01t20:264_0": "“Santassa bhūripaññassa;",
  "tika-vin01t20:265_0": "Mahāpaññassa vītalobhassa;",
  "tika-vin01t20:266_0": "Tathāgatassa sugatassa;",
  "tika-vin01t20:267_0": "Appaṭipuggalassa asamassa;",
  "tika-vin01t20:268_0": "Visāradassa nipuṇassa;",
  "tika-vin01t20:269_0": "Bhagavato tassa sāvakohamasmi.",
  "tika-vin01t20:270_0": "“Taṇhacchidassa buddhassa;",
  "tika-vin01t20:271_0": "Vītadhūmassa anupalittassa;",
  "tika-vin01t20:272_0": "Āhuneyyassa yakkhassa;",
  "tika-vin01t20:273_0": "Uttamapuggalassa atulassa;",
  "tika-vin01t20:274_0": "Mahato yasaggappattassa;",
  "tika-vin01t20:275_0": "Bhagavato tassa sāvakohamasmī”ti. –",
  "tika-vin01t20:276_0": "Evaṁ upāligahapatinā vuttāsu upālisutte āgatagāthāsu.",
  "tika-vin01t20:277_0": "Yathārutamevāti yathāvuttameva, pāḷiyaṁ āgatamevāti adhippāyo.",
  "tika-vin01t20:277_1": "Yasmā “sammāsambuddhaṁ anantabuddhiṁ anomabuddhiṁ bodhipaññāṇa”nti imāni vaṇṇapaṭṭhāne āgatanāmāni, “dhīra”ntiādīni pana upāligāthāsu āgatanāmāni.",
  "tika-vin01t20:277_2": "Tattha bodhi vuccati sabbaññutaññāṇaṁ, taṁ sañjānanahetuttā paññāṇaṁ etassāti bodhipaññāṇo, bhagavā.",
  "tika-vin01t20:277_3": "Dhiyā paññāya rāti gaṇhāti, sevatīti vā dhīro.",
  "tika-vin01t20:277_4": "Samucchinnasabbacetokhīlattā pabhinnakhīlo.",
  "tika-vin01t20:277_5": "Sabbaputhujjane vijiniṁsu vijayanti vijinissanti cāti vijayā. Ke te?",
  "tika-vin01t20:277_6": "Maccumārakilesamāradevaputtamārā.",
  "tika-vin01t20:277_7": "Te vijitā vijayā etenāti vijitavijayo, bhagavā.",
  "tika-vin01t20:277_8": "Kilesamāramaccumāravijayeneva panettha abhisaṅkhārakkhandhamārāpi vijitāva hontīti daṭṭhabbaṁ.",
  "tika-vin01t20:278_0": "Svākkhātantiādīsu sātthasabyañjanakevalaparipuṇṇaparisuddhabrahmacariyassa pakāsanato svākkhāto dhammo, atthavipallāsābhāvato vā suṭṭhu akkhātoti svākkhāto.",
  "tika-vin01t20:278_1": "Yathā hi aññatitthiyānaṁ dhammassa attho vipallāsaṁ āpajjati “antarāyikā”ti vuttadhammānaṁ antarāyikattābhāvato, “niyyānikā”ti ca vuttadhammānaṁ niyyānikattābhāvato, tena te aññatitthiyā durakkhātadhammāyeva honti, na tathā bhagavato dhammassa attho vipallāsaṁ āpajjati “ime dhammā antarāyikā niyyānikā”ti evaṁ vuttadhammānaṁ tathābhāvānatikkamanatoti.",
  "tika-vin01t20:278_2": "Evaṁ tāva pariyattidhammo svākkhāto dhammo.",
  "tika-vin01t20:279_0": "Lokuttaradhammo pana nibbānānurūpāya paṭipattiyā paṭipadānurūpassa ca nibbānassa akkhātattā svākkhāto. Yathāha –",
  "tika-vin01t20:280_0": "“Supaññattā kho pana tena bhagavatā sāvakānaṁ nibbānagāminī paṭipadā saṁsandati nibbānañca paṭipadā ca.",
  "tika-vin01t20:280_1": "Seyyathāpi nāma gaṅgodakaṁ yamunodakena saṁsandati sameti, evameva supaññattā tena bhagavatā sāvakānaṁ nibbānagāminī paṭipadā saṁsandati nibbānañca paṭipadā cā”ti.",
  "tika-vin01t20:281_0": "Ariyamaggo cettha antadvayaṁ anupagamma majjhimāpaṭipadābhūtova “majjhimā paṭipadā”ti akkhātattā svākkhāto.",
  "tika-vin01t20:281_1": "Sāmaññaphalāni paṭippassaddhakilesāneva “paṭippassaddhakilesānī”ti akkhātattā svākkhātāni.",
  "tika-vin01t20:281_2": "Nibbānaṁ sassatāmatatāṇaleṇādisabhāvameva sassatādisabhāvavasena akkhātattā svākkhātanti evaṁ lokuttaradhammopi svākkhāto.",
  "tika-vin01t20:282_0": "Ariyamaggo attano santāne rāgādīnaṁ abhāvaṁ karontena ariyapuggalena sāmaṁ daṭṭhabbo “ariyamaggena mama rāgādayo pahīnā”ti sayaṁ attanā anaññaneyyena passitabboti sandiṭṭhi, sandiṭṭhi eva sandiṭṭhiko.",
  "tika-vin01t20:282_1": "Apica navavidho lokuttaradhammo yena yena adhigato hoti, tena tena ariyasāvakena parasaddhāya gantabbataṁ hitvā paccakkhañāṇena sayaṁ daṭṭhabboti sandiṭṭhiko.",
  "tika-vin01t20:282_2": "Atha vā pasatthā diṭṭhi sandiṭṭhi, sandiṭṭhiyā jayatīti sandiṭṭhiko.",
  "tika-vin01t20:282_3": "Tathā hettha ariyamaggo sampayuttāya, ariyaphalaṁ kāraṇabhūtāya, nibbānaṁ visayibhūtāya sandiṭṭhiyā kilese jayati, tasmā yathā rathena jayatīti rathiko, evaṁ navavidhopi lokuttaradhammo sandiṭṭhiyā jayatīti sandiṭṭhiko.",
  "tika-vin01t20:282_4": "Atha vā diṭṭhanti dassanaṁ vuccati, diṭṭhameva sandiṭṭhaṁ, sandassananti attho.",
  "tika-vin01t20:282_5": "Sandiṭṭhaṁ arahatīti sandiṭṭhiko.",
  "tika-vin01t20:282_6": "Lokuttaradhammo hi bhāvanābhisamayavasena sacchikiriyābhisamayavasena ca dissamānoyeva vaṭṭabhayaṁ nivatteti, tasmā yathā vatthamarahatīti vatthiko, evaṁ sandiṭṭhaṁ arahatīti sandiṭṭhiko.",
  "tika-vin01t20:283_0": "Attano phaladānaṁ sandhāya nāssa āgametabbo kālo atthīti akālo.",
  "tika-vin01t20:283_1": "Yathā hi lokiyakusalassa upapajjaaparāpariyāyetiādinā phaladānaṁ pati āgametabbo kālo atthi, na evametassāti attho.",
  "tika-vin01t20:283_2": "Akāloyeva akāliko, na pañcāhasattāhādibhedaṁ kālaṁ khepetvā phalaṁ deti, attano pana pavattisamanantarameva phaladoti vuttaṁ hoti.",
  "tika-vin01t20:283_3": "Atha vā attano phalappadāne vippakaṭṭho dūro kālo patto upanīto assāti kāliko, kālantaraphaladāyī. Ko so?",
  "tika-vin01t20:283_4": "Lokiyo kusaladhammo.",
  "tika-vin01t20:283_5": "Ayaṁ pana samanantaraphaladāyakattā na kālikoti akāliko.",
  "tika-vin01t20:283_6": "Maggameva hi sandhāya “akāliko”ti idaṁ vuttaṁ.",
  "tika-vin01t20:284_0": "“Ehi passa imaṁ dhamma”nti evaṁ pavattaṁ ehipassavidhiṁ arahatīti ehipassiko.",
  "tika-vin01t20:284_1": "Kasmā panesa taṁ vidhiṁ arahatīti?",
  "tika-vin01t20:284_2": "Paramatthato vijjamānattā parisuddhattā ca.",
  "tika-vin01t20:284_3": "Rittamuṭṭhiyañhi hiraññaṁ vā suvaṇṇaṁ vā atthīti vatvāpi “ehi passa ima”nti na sakkā vattuṁ. Kasmā?",
  "tika-vin01t20:284_4": "Avijjamānattā.",
  "tika-vin01t20:284_5": "Vijjamānampi ca gūthaṁ vā muttaṁ vā manuññabhāvappakāsanena cittasampahaṁsanatthaṁ “ehi passa ima”nti na sakkā vattuṁ, apica kho naṁ tiṇehi vā paṇṇehi vā paṭicchādetabbameva hoti. Kasmā?",
  "tika-vin01t20:284_6": "Aparisuddhattā.",
  "tika-vin01t20:284_7": "Ayaṁ pana navavidhopi lokuttaradhammo sabhāvato ca vijjamāno vigatavalāhake ca ākāse sampuṇṇacandamaṇḍalaṁ viya paṇḍukambale nikkhittajātimaṇi viya ca parisuddho, tasmā vijjamānattā parisuddhattā ca ehipassavidhiṁ arahatīti ehipassiko.",
  "tika-vin01t20:285_0": "Upanetabboti opaneyyiko.",
  "tika-vin01t20:285_1": "Ayaṁ panettha vinicchayo –",
  "tika-vin01t20:285_2": "upanayanaṁ upanayo, ādittaṁ celaṁ vā sīsaṁ vā ajjhupekkhitvāpi bhāvanāvasena attano citte upanayanaṁ uppādanaṁ arahatīti opaneyyiko.",
  "tika-vin01t20:285_3": "Idaṁ saṅkhate lokuttaradhamme yujjati, asaṅkhato pana attano citte ārammaṇabhāvena upanayanaṁ arahatīti opaneyyiko, sacchikiriyāvasena allīyanaṁ arahatīti attho.",
  "tika-vin01t20:285_4": "Atha vā nibbānaṁ upaneti ariyapuggalanti ariyamaggo upaneyyo, sacchikātabbataṁ upanetabboti phalanibbānadhammo upaneyyo, upaneyyo eva opaneyyiko.",
  "tika-vin01t20:286_0": "Sabbehi ugghaṭitaññūādīhi viññūhi “bhāvito me maggo, adhigataṁ phalaṁ, sacchikato nirodho”ti attani attani veditabboti paccattaṁ veditabbo viññūhi.",
  "tika-vin01t20:286_1": "Na hi upajjhāyena bhāvitena maggena saddhivihārikassa kilesā pahīyanti, na so tassa phalasamāpattiyā phāsu viharati, na tena sacchikataṁ nibbānaṁ sacchikaroti, tasmā na esa parassa sīse ābharaṇaṁ viya daṭṭhabbo, attano pana citteyeva daṭṭhabbo, anubhavitabbo viññūhīti vuttaṁ hoti.",
  "tika-vin01t20:287_0": "Asaṅkhatanti saṅgamma samāgamma paccayasamodhānalakkhaṇena saṅgamena sannipatitvā anurūpehi paccayehi akataṁ anibbattitanti asaṅkhataṁ.",
  "tika-vin01t20:287_1": "Natthi ettha matanti amataṁ, etasmiṁ vā adhigate natthi puggalassa mataṁ maraṇanti amataṁ.",
  "tika-vin01t20:287_2": "Kiñcāpi ettha “svākkhātaṁ dhammaṁ paccakkhāmī”tiādinā sabbattha dhamma-saddappayogo dassito, tathāpi dhamma-saddena ayojetvā vutte vevacane na paccakkhānaṁ nāma na hotīti “svākkhātaṁ paccakkhāmī”tiādinā vuttepi sikkhāpaccakkhānaṁ hotiyevāti daṭṭhabbaṁ.",
  "tika-vin01t20:287_3": "“Svākkhātaṁ dhamma”ntiādinā pana dhamma-saddappayogo svākkhātā-disaddānaṁ dhamma-visesanabhāvadassanatthaṁ katoti veditabbaṁ.",
  "tika-vin01t20:287_4": "Ekadhammakkhandhassapi nāmanti ettha “paṭhamadhammakkhandhaṁ dutiyadhammakkhandhaṁ pucchādhammakkhandhaṁ vissajjanādhammakkhandha”ntiādinā dhammakkhandhanāmāni veditabbāni.",
  "tika-vin01t20:288_0": "Suppaṭipannanti svākkhāte dhammavinaye yathānusiṭṭhaṁ paṭipannattā suppaṭipannaṁ.",
  "tika-vin01t20:288_1": "Majjhimāya paṭipadāya antadvayaṁ anupagamma paṭipannattā kāyavacīmanovaṅkakuṭilajimhadosappahānāya paṭipannattā ca ujuppaṭipannaṁ.",
  "tika-vin01t20:288_2": "Ñāyo vuccati nibbānaṁ ariyamaggādīhi ñāyati paṭivijjhīyati sacchikarīyatīti katvā, tadatthāya paṭipannattā ñāyappaṭipannaṁ.",
  "tika-vin01t20:288_3": "Yathā paṭipannā guṇasambhāvanāya parehi kariyamānaṁ paccuṭṭhānādisāmīcikammaṁ arahanti, tathā paṭipannattā sāmīcippaṭipannaṁ.",
  "tika-vin01t20:289_0": "Yugaḷavasena paṭhamamaggaṭṭho phalaṭṭhoti idamekaṁ yugaḷanti evaṁ cattāri purisayugāni honti.",
  "tika-vin01t20:289_1": "Ettha pana “catupurisayugaṁ saṅgha”nti vattabbe “cattārī”ti vibhattilopaṁ akatvā niddeso katoti daṭṭhabbaṁ.",
  "tika-vin01t20:289_2": "Cattāri purisayugāni etthāti catupurisayugoti hi saṅgho vuccati.",
  "tika-vin01t20:289_3": "Aṭṭhapurisapuggalanti purisapuggalavasena eko paṭhamamaggaṭṭho, eko phalaṭṭhoti iminā nayena aṭṭheva purisapuggalā honti.",
  "tika-vin01t20:289_4": "Aṭṭha purisapuggalā etthāti aṭṭhapurisapuggalo, saṅgho.",
  "tika-vin01t20:289_5": "Ettha ca purisoti vā puggaloti vā ekatthānetāni padāni, veneyyavasena panetaṁ vuttaṁ.",
  "tika-vin01t20:290_0": "Āhuneyyantiādīsu ānetvā hunitabbanti āhunaṁ, dūratopi ānetvā sīlavantesu dātabbānaṁ catunnaṁ paccayānametaṁ adhivacanaṁ.",
  "tika-vin01t20:290_1": "Taṁ āhunaṁ paṭiggahetuṁ yutto tassa mahapphalabhāvakaraṇatoti āhuneyyo, saṅgho.",
  "tika-vin01t20:290_2": "Atha vā dūratopi āgantvā sabbasāpateyyampi ettha hunitabbanti āhavanīyo, sakkādīnampi vā āhavanaṁ arahatīti āhavanīyo.",
  "tika-vin01t20:290_3": "Yo cāyaṁ brāhmaṇānaṁ āhavanīyo aggi, yattha hutaṁ mahapphalanti tesaṁ laddhi.",
  "tika-vin01t20:290_4": "Sace hutassa mahapphalatāya āhavanīyo, saṅghova āhavanīyo.",
  "tika-vin01t20:290_5": "Saṅghe hutañhi mahapphalaṁ hoti. Yathāha –",
  "tika-vin01t20:291_0": "“Yo ca vassasataṁ jantu, aggiṁ paricare vane;",
  "tika-vin01t20:292_0": "Ekañca bhāvitattānaṁ, muhuttamapi pūjaye;",
  "tika-vin01t20:293_0": "Sāyeva pūjanā seyyo, yañce vassasataṁ huta”nti. ;",
  "tika-vin01t20:294_0": "Tadetaṁ nikāyantare “āhavanīyo”ti padaṁ idha “āhuneyyo”ti iminā padena atthato ekaṁ, byañjanato panettha kiñcimattameva nānaṁ.",
  "tika-vin01t20:295_0": "Pāhuneyyanti ettha pana pāhunaṁ vuccati disāvidisato āgatānaṁ piyamanāpānaṁ ñātimittānaṁ atthāya sakkārena paṭiyattaṁ āgantukadānaṁ.",
  "tika-vin01t20:295_1": "Tampi ṭhapetvā te tathārūpe piyamittādike pāhunake saṅghasseva dātuṁ yuttaṁ, saṅghova taṁ paṭiggahetuṁ yutto.",
  "tika-vin01t20:295_2": "Saṅghasadiso hi pāhunako natthi.",
  "tika-vin01t20:295_3": "Tathā hesa ekabuddhantare vītivatteyeva dissati, abbokiṇṇañca piyamanāpattakarehi sīlādidhammehi samannāgatoti evaṁ pāhunamassa dātuṁ yuttaṁ, pāhunañca paṭiggahetuṁ yuttoti pāhuneyyo.",
  "tika-vin01t20:296_0": "Dakkhanti etāya sattā yathādhippetāhi sampattīhi vaḍḍhantīti dakkhiṇā, paralokaṁ saddahitvā dātabbadānaṁ.",
  "tika-vin01t20:296_1": "Taṁ dakkhiṇaṁ arahati, dakkhiṇāya vā hito yasmā naṁ mahapphalakaratāya visodhetīti dakkhiṇeyyo.",
  "tika-vin01t20:296_2": "Ubho hatthe sirasi patiṭṭhāpetvā sabbalokena kariyamānaṁ añjalikammaṁ arahatīti añjalikaraṇīyo.",
  "tika-vin01t20:296_3": "Anuttaraṁ puññakkhettanti sabbalokassa asadisaṁ puññaviruhanaṭṭhānaṁ.",
  "tika-vin01t20:296_4": "Yathā hi rañño vā amaccassa vā sālīnaṁ vā yavānaṁ vā viruhanaṭṭhānaṁ rañño sālikkhettaṁ yavakkhettanti vuccati, evaṁ saṅgho sabbalokassa puññānaṁ viruhanaṭṭhānaṁ.",
  "tika-vin01t20:296_5": "Saṅghaṁ nissāya hi lokassa nānappakārahitasukhasaṁvattanikāni puññāni viruhanti, tasmā saṅgho anuttaraṁ puññakkhettaṁ lokassa.",
  "tika-vin01t20:296_6": "Etthāpi “suppaṭipannaṁ saṅgha”ntiādinā sabbattha saṅgha-saddappayogo suppaṭipannā-disaddānaṁ saṅghavisesanabhāvadassanatthaṁ kato, tasmā “suppaṭipannaṁ paccakkhāmī”tiādinā vuttepi sikkhāpaccakkhānaṁ hotiyevāti daṭṭhabbaṁ.",
  "tika-vin01t20:297_0": "Sikkhāvevacanesu pana sikkhā-saddaṁ vinā kevalaṁ bhikkhu-saddo bhikkhunī-saddo ca sikkhāya adhivacanaṁ na hotīti “bhikkhusikkhaṁ bhikkhunīsikkha”nti vutteyeva sīsaṁ eti, adhisīlādayo pana sikkhā evāti “adhisīlaṁ paccakkhāmī”tiādinā vuttepi sīsaṁ eti.",
  "tika-vin01t20:297_1": "Paṭhamaṁ pārājikantiādinā sikkhāpadānaṁyeva gahaṇaṁ veditabbaṁ, na āpattīnaṁ.",
  "tika-vin01t20:298_0": "Upajjhāyavevacanesu upajjhāyo hutvā yo pabbājesi ceva upasampādesi ca, taṁ sandhāya “yo maṁ pabbājesī”tiādi vuttaṁ.",
  "tika-vin01t20:298_1": "Yassa mūlenāti yassa padhānabhāvena kāraṇabhāvena vā.",
  "tika-vin01t20:298_2": "Yassa mūlaṁ padhānabhāvo kāraṇabhāvo vā etissāti yassamūlikā, pabbajjā upasampadā ca.",
  "tika-vin01t20:298_3": "Mūla-saddassa sāpekkhabhāvepi niccasāpekkhatāya gamakattā taddhitavutti daṭṭhabbā.",
  "tika-vin01t20:299_0": "Ācariyavevacanesu pana yo upajjhaṁ adatvā ācariyova hutvā pabbājesi, kammavācācariyo hutvā upasampādesi ca, taṁ sandhāya “yo maṁ pabbājesi, yo maṁ anusāvesī”ti vuttaṁ.",
  "tika-vin01t20:299_1": "Imehi dvīhi vacanehi pabbajjācariyo ca upasampadācariyo ca dassito.",
  "tika-vin01t20:299_2": "Yāhaṁ nissāya vasāmīti nissayācariyaṁ dasseti.",
  "tika-vin01t20:299_3": "Yāhaṁ uddisāpemītiādinā pana dhammācariyo vutto.",
  "tika-vin01t20:299_4": "Tattha uddisāpemīti pāṭhaṁ uddisāpemi.",
  "tika-vin01t20:299_5": "Paripucchāmīti uggahitapāṭhassa atthaṁ paripucchāmi.",
  "tika-vin01t20:299_6": "Saddhivihārikavevacanādīsu ca vuttānusāreneva attho veditabbo.",
  "tika-vin01t20:299_7": "Tassa mūleti ettha pana tassa santiketi attho daṭṭhabbo.",
  "tika-vin01t20:300_0": "Okallakoti khuppipāsādidukkhaparetānaṁ khīṇasukhānaṁ nahānādisarīrapaṭijagganarahitānaṁ kapaṇamanussānametaṁ adhivacanaṁ.",
  "tika-vin01t20:300_1": "Moḷibaddhoti sikhābaddho omukkamakuṭo vā.",
  "tika-vin01t20:300_2": "Kiñcāpi dvevāciko upāsako paṭhamabodhiyaṁyeva sambhavati, tathāpi tadā labbhamānanāmaṁ gahetvā vuttepi sikkhāpaccakkhānaṁ hotiyevāti dassanatthaṁ “dvevāciko upāsako”ti vuttaṁ.",
  "tika-vin01t20:300_3": "“Dvevāciko”ti idameva panettha vevacananti daṭṭhabbaṁ, tasmā “dvevācikoti maṁ dhārehī”ti ettakepi vutte sīsaṁ eti.",
  "tika-vin01t20:300_4": "Evaṁ sesesupi.",
  "tika-vin01t20:301_0": "Kumārakoti kumārāvattho ativiya daharasāmaṇero.",
  "tika-vin01t20:301_1": "Cellakoti tato mahantataro khuddakasāmaṇero.",
  "tika-vin01t20:301_2": "Ceṭakoti majjhimo.",
  "tika-vin01t20:301_3": "Moḷigalloti mahāsāmaṇero.",
  "tika-vin01t20:301_4": "Samaṇuddesoti pana avisesato sāmaṇerādhivacanaṁ.",
  "tika-vin01t20:301_5": "Nigaṇṭhupaṭṭhākotiādīnipi titthiyasāvakavevacanānīti daṭṭhabbaṁ.",
  "tika-vin01t20:302_0": "Dussīloti nissīlo sīlavirahito.",
  "tika-vin01t20:302_1": "Pāpadhammoti dussīlattā eva hīnajjhāsayatāya lāmakasabhāvo.",
  "tika-vin01t20:302_2": "Asucisaṅkassarasamācāroti aparisuddhakāyakammāditāya asuci hutvā saṅkāya saritabbasamācāro.",
  "tika-vin01t20:302_3": "Dussīlo hi kiñcideva asāruppaṁ disvā “idaṁ asukena kataṁ bhavissatī”ti paresaṁ āsaṅkanīyo hoti.",
  "tika-vin01t20:302_4": "Kenacideva karaṇīyena mantayante bhikkhū disvā “kacci nu kho ime mayā katakammaṁ jānitvā mantentī”ti attanoyeva saṅkāya saritabbasamācāro.",
  "tika-vin01t20:302_5": "Paṭicchannakammantoti lajjitabbatāya paṭicchādetabbakammanto.",
  "tika-vin01t20:302_6": "Assamaṇoti na samaṇo.",
  "tika-vin01t20:302_7": "Salākaggahaṇādīsu “ahampi samaṇo”ti micchāpaṭiññāya samaṇapaṭiñño, aseṭṭhacāritāya abrahmacārī, uposathādīsu “ahampi brahmacārī”ti micchāpaṭiññāya brahmacāripaṭiñño, pūtinā kammena sīlavipattiyā anto anupaviṭṭhattā antopūti, chahi dvārehi rāgādikilesānussavanena tintattā avassuto, sañjātarāgādikacavarattā sīlavantehi chaḍḍetabbattā ca kasambujāto.",
  "tika-vin01t20:302_8": "Koṇṭhoti dussīlādhivacanametaṁ.",
  "tika-vin01t20:303_0": "“Yāni vā panaññānipi atthi buddhavevacanāni vā”tiādinā yaṁ-saddaparāmaṭṭhānaṁ buddhādivevacanānaṁyeva taṁ-saddena parāmasanaṁ hotīti āha –",
  "tika-vin01t20:303_1": "“tehi ākārehi…pe…",
  "tika-vin01t20:303_2": "buddhādīnaṁ vevacanehī”ti.",
  "tika-vin01t20:303_3": "Kathaṁ pana tāni ākārādisaddehi voharīyantīti āha “vevacanāni hī”tiādi.",
  "tika-vin01t20:303_4": "Saṇṭhānavantānaṁ buddhādīnaṁ saṇṭhānadīpanaṁ tāva hotu, saṇṭhānarahitānaṁ pana dhammasikkhādīnaṁ kathanti āha “sikkhāpaccakkhānasaṇṭhānattā eva vā”ti.",
  "tika-vin01t20:303_5": "Sikkhāpaccakkhānarūpāni hi vevacanāni “sikkhāpaccakkhānasaṇṭhānānī”ti vuccanti.",
  "tika-vin01t20:303_6": "Evaṁ khoti ettha khoti avadhāraṇatthe nipātoti āha “evamevā”ti.",
  "tika-vin01t20:304_0": "54.Mucchāparetoti mucchāya abhibhūto.",
  "tika-vin01t20:304_1": "Vacanatthavijānanasamatthaṁ tiracchānagataṁ dassetuṁ “nāgamāṇavakassā”tiādi vuttaṁ.",
  "tika-vin01t20:304_2": "Tihetukapaṭisandhikāti yebhuyyavasena vuttaṁ.",
  "tika-vin01t20:304_3": "Na hi sabbāpi devatā tihetukapaṭisandhikāva honti dvihetukānampi sambhavato.",
  "tika-vin01t20:304_4": "Atikhippaṁ jānantīti devatānaṁ bhavaṅgaparivāsassa manussānaṁ viya adandhabhāvato vuttaṁ.",
  "tika-vin01t20:305_0": "Sabhāgassāti purisassa.",
  "tika-vin01t20:305_1": "Visabhāgassāti mātugāmassa.",
  "tika-vin01t20:305_2": "Anariyakoti māgadhavohārato añño.",
  "tika-vin01t20:305_3": "Davāti sahasā.",
  "tika-vin01t20:305_4": "Ravāti virajjhitvā.",
  "tika-vin01t20:305_5": "Aññaṁ bhaṇissāmīti aññaṁ bhaṇanto buddhaṁ paccakkhāmīti bhaṇatīti yojetabbaṁ.",
  "tika-vin01t20:305_6": "Akkharasamayānabhiññatāya vā karaṇasampattiyā abhāvato vā kathetabbaṁ kathetuṁ asakkonto hutvā aññaṁ kathento ravā bhaṇati nāma.",
  "tika-vin01t20:305_7": "Ubhayathāpi aññaṁ bhaṇitukāmassa aññabhaṇanaṁ samānanti āha “purimena ko viseso”ti.",
  "tika-vin01t20:306_0": "Vācetīti pāḷiṁ kathento aññaṁ uggaṇhāpento vā vāceti.",
  "tika-vin01t20:306_1": "Paripucchatīti pāḷiyā atthaṁ paripucchanto pāḷiṁ paripucchati.",
  "tika-vin01t20:306_2": "Uggaṇhātīti aññassa santike pāḷiṁ uggaṇhāti.",
  "tika-vin01t20:306_3": "Sajjhāyaṁ karotīti uggahitapāḷiṁ sajjhāyati.",
  "tika-vin01t20:306_4": "Vaṇṇetīti pāḷiyā atthaṁ saṁvaṇṇento pāḷiṁ vaṇṇeti.",
  "tika-vin01t20:306_5": "Mahallakassa kiñci ajānanato aviditindriyatāya vā “potthakarūpasadisassā”ti vuttaṁ, mattikāya katarūpasadisassāti attho.",
  "tika-vin01t20:306_6": "Garumedhassāti ārammaṇesu lahuppavattiyā abhāvato dandhagatikatāya garupaññassa, mandapaññassāti vuttaṁ hoti.",
  "tika-vin01t20:306_7": "Sabbaso vāti iminā “idaṁ padaṁ sāvessāmi ‘sikkhaṁ paccakkhāmī”’ti evaṁ pavattacittuppādassa abhāvaṁ dasseti.",
  "tika-vin01t20:306_8": "Yasmā pana asati evarūpe cittuppāde kenaci pariyāyena tathāvidhaṁ vacībhedaṁ katvā sāvanaṁ nāma neva sambhavati, tasmā vuttaṁ “buddhaṁ paccakkhāmītiādīsu…pe…",
  "tika-vin01t20:306_9": "vacībhedaṁ katvā na sāvetī”ti.",
  "tika-vin01t20:307_0": "Sikkhāpaccakkhānavibhaṅgavaṇṇanā niṭṭhitā.",
  "tika-vin01t20:308_0": "Mūlapaññattivaṇṇanā",
  "tika-vin01t20:309_0": "55.Niddisitabbassāti vivaritabbassa pakāsetabbassa.",
  "tika-vin01t20:309_1": "Kilesehīti ahirikādīhi kilesehi.",
  "tika-vin01t20:309_2": "Ito paṭṭhāyāti duṭṭhulla-padato paṭṭhāya.",
  "tika-vin01t20:309_3": "Tassa kammassāti methunadhammapaṭisevanasaṅkhātassa kammassa.",
  "tika-vin01t20:309_4": "Dassanantiādi vuttanayameva.",
  "tika-vin01t20:309_5": "Assāti methunadhammassa.",
  "tika-vin01t20:310_0": "Dvīhi dvīhi samāpajjitabbā dvayaṁdvayasamāpattīti āha “dvayena dvayena samāpajjitabbato”ti.",
  "tika-vin01t20:310_1": "Rāgapariyuṭṭhānena sadisabhāvappattiyā mithunānaṁ idaṁ methunaṁ, methunameva dhammo methunadhammoti āha “ubhinnaṁ rattāna”ntiādi.",
  "tika-vin01t20:310_2": "Tattha rattānanti methunarāgena rattānaṁ.",
  "tika-vin01t20:310_3": "Sārattānanti teneva rāgena ativiya rattānaṁ.",
  "tika-vin01t20:310_4": "Avassutānanti lokassādamittasanthavavasena uppannamethunarāgena tintānaṁ.",
  "tika-vin01t20:310_5": "Pariyuṭṭhitānanti methunarāguppattiyā pariyonaddhacittānaṁ.",
  "tika-vin01t20:310_6": "Sadisānanti rattatādīhi sadisānaṁ.",
  "tika-vin01t20:311_0": "Yasmā “paṭisevati nāmā”ti padaṁ mātikāya natthi, tasmā “paṭisevati nāmāti kasmā uddhaṭa”nti yo maññati, tassa kāraṇaṁ dassento “paṭiseveyyāti ettha…pe…",
  "tika-vin01t20:311_1": "mātikāpada”nti āha.",
  "tika-vin01t20:311_2": "Itthiyā nimittenāti idaṁ “maggena gacchatī”tiādi viya daṭṭhabbaṁ.",
  "tika-vin01t20:311_3": "Yathā hi “maggena gacchatī”ti vutte “maggaṁ gacchati, magge vā gacchatī”ti ayamattho labbhati, evaṁ “itthiyā nimittena pavesetī”ti vutte “itthiyā nimittaṁ paveseti, nimitte vā pavesetī”ti ayamattho labbhati.",
  "tika-vin01t20:311_4": "Idañca yebhuyyena purisapayogadassanatthaṁ vuttaṁ.",
  "tika-vin01t20:311_5": "Nimittaṁ aṅgajātanti atthato ekaṁ.",
  "tika-vin01t20:311_6": "Pavesanaṁ nāma na bahi chupanamattanti āha “vātena asamphuṭṭhe allokāse”ti.",
  "tika-vin01t20:311_7": "Abbhantarañhi pavesento “pavesetī”ti vuccati, na bahi chupanto.",
  "tika-vin01t20:311_8": "Abbhantaranti ca pakatiyā sabbaso pihitassa nimittassa vātena asamphuṭṭhokāso vuccatīti.",
  "tika-vin01t20:312_0": "Idāni sabbathā lesokāsapidahanatthaṁ itthinimitte purisanimitte ca labbhamānaṁ pavesakāle aññamaññaṁ phassārahaṁ padesavisesaṁ vibhajitvā dassento “itthinimitte cattāri passānī”tiādimāha.",
  "tika-vin01t20:312_1": "Vātena hi asamphuṭṭhe allokāse yattha katthaci ekenapi padesena chupitvā pavesento “pavesetī”ti vuccati.",
  "tika-vin01t20:312_2": "Vemajjhanti yathā cattāri passāni asamphusanto paveseti, evaṁ katavivarassa itthinimittassa heṭṭhimatalaṁ vuccati, purisanimitte pana majjhanti aggakoṭiṁ sandhāya vadati.",
  "tika-vin01t20:312_3": "Uparīti aggakoṭito uparibhāgappadeso.",
  "tika-vin01t20:312_4": "Idañca majjhena samiñjitvā pavesentassa majjhimapabbasamiñjitaṅguliṁ katthaci pavesentassa aṅguliyā majjhimapabbapiṭṭhisadisaṁ aṅgajātassa uparibhāgavemajjhaṁ sandhāya vuttaṁ.",
  "tika-vin01t20:312_5": "Heṭṭhā pavesentoti itthinimittassa heṭṭhimabhāgena chupantaṁ pavesento.",
  "tika-vin01t20:312_6": "Majjhena pavesentoti abbhantaratalaṁ chupitvā majjhena pavesento.",
  "tika-vin01t20:312_7": "Katthaci acchupantaṁ pavesetvā nīharantassa hi natthi pārājikaṁ, dukkaṭaṁ pana hoti chinnasīsavatthusmiṁ vaṭṭakate mukhe acchupantaṁ pavesetvā nīharantassa viya.",
  "tika-vin01t20:312_8": "Majjheneva chupantaṁ pavesentoti aggakoṭiyā chupantaṁ pavesento.",
  "tika-vin01t20:312_9": "Majjhimapabbapiṭṭhiyā samiñjitaṅgulinti sambandho.",
  "tika-vin01t20:312_10": "Atha vā samiñjitaṅguliṁ majjhimapabbapiṭṭhiyā pavesento viyāti yojetabbaṁ.",
  "tika-vin01t20:312_11": "Saṅkocetvāti nimittamajjhena bhinditvā.",
  "tika-vin01t20:312_12": "Uparibhāgenāti saṅkocitassa uparibhāgakoṭiyā.",
  "tika-vin01t20:312_13": "Idāni purisanimittassa heṭṭhā vuttesu chasu ṭhānesu uparīti vuttaṭṭhānantarassa vasena visuṁ cattāri passāni gahetvā purisanimitte dasadhā ṭhānabhedaṁ dassento “tatthā”tiādimāha.",
  "tika-vin01t20:312_14": "Heṭṭhā pana visuṁ tāni aggahetvā “cattāri passānī”ti vacanasāmaññatopi visuṁ visuṁ labbhamānāni ekaccaṁ gahetvā cha ṭhānāni vuttāni.",
  "tika-vin01t20:312_15": "Tulādaṇḍasadisaṁ pavesentassāti ujukaṁ pavesentassa.",
  "tika-vin01t20:313_0": "Nimitte jātanti attano nimitte jātaṁ.",
  "tika-vin01t20:313_1": "Cammakhīlanti nimitte uṭṭhitaṁ cammameva.",
  "tika-vin01t20:313_2": "“Uṇṇigaṇḍo”tipi vadanti.",
  "tika-vin01t20:313_3": "Nimitte jātampi cammakhīlādi nimittamevāti āha “āpatti pārājikassā”ti.",
  "tika-vin01t20:313_4": "“Upahatakāyappasāda”nti avatvā “naṭṭhakāyappasāda”nti vacanaṁ upādinnabhāvassa natthitādassanatthaṁ.",
  "tika-vin01t20:313_5": "Tenevāha –",
  "tika-vin01t20:313_6": "“matacammaṁ vā sukkhapīḷakaṁ vā”ti.",
  "tika-vin01t20:313_7": "Sati hi upādinnabhāve upahatepi kāyappasāde upahatindriyavatthusmiṁ viya pārājikāpattiyeva siyā, matacammaṁ pana sukkhapīḷakañca anupādinnakaṁ upādinnakeyeva ca pārājikāpatti.",
  "tika-vin01t20:313_8": "Tenevāha “āpatti dukkaṭassā”ti.",
  "tika-vin01t20:313_9": "Na ca evaṁ karontassa anāpatti sakkā vattunti dukkaṭaṁ vuttaṁ, itthinimittassa pana naṭṭhepi upādinnabhāve pārājikāpattiyeva.",
  "tika-vin01t20:313_10": "Mate akkhāyite yebhuyyena akkhāyite pārājikāpattivacanato methunassādenāti iminā kāyasaṁsaggarāgaṁ nivatteti.",
  "tika-vin01t20:313_11": "Sati hi kāyasaṁsaggarāge saṅghādisesova siyā, bījānipi nimittasaṅkhyaṁ na gacchantīti dukkaṭameva vuttaṁ.",
  "tika-vin01t20:313_12": "“Nimittena nimittaṁ pavesetī”ti hi vuttaṁ.",
  "tika-vin01t20:314_0": "Idāni imissā methunakathāya asabbhirūpattā “īdisaṁ ṭhānaṁ kathentehi suṇantehi ca evaṁ paṭipajjitabba”nti anusāsanto “ayañca methunakathā nāmā”tiādimāha.",
  "tika-vin01t20:314_1": "Methunakathāya rāgavuddhihetuttā hāsavisayattā ca tadubhayanivattanatthaṁ paṭikūlamanasikārādīsu niyojeti.",
  "tika-vin01t20:314_2": "Paṭikūlamanasikārena hi rāgo nivattati, samaṇasaññādīsu paccupaṭṭhitesu hāso nivattati.",
  "tika-vin01t20:314_3": "Sattānuddayāyāti sattānaṁ apāyadukkhādīhi anurakkhaṇatthaṁ.",
  "tika-vin01t20:314_4": "Lokānukampāyāti sattalokavisayāya anukampāya.",
  "tika-vin01t20:315_0": "Mukhaṁ apidhāyāti mukhaṁ apidahitvā, yena kenaci pamādena kadāci mandahāso bhaveyya, tadā garuttaṁ kuppeyya, tasmā tādise kāle garubhāvassa avikopanatthaṁ bījakena mukhaṁ paṭicchādetvā nisīditabbanti adhippāyo.",
  "tika-vin01t20:315_1": "Atha vā mukhaṁ apidhāyāti mukhaṁ pidahitvāti attho.",
  "tika-vin01t20:315_2": "Bījakena mukhaṁ paṭicchādetvā hasamānena na nisīditabbanti ayamettha adhippāyo.",
  "tika-vin01t20:315_3": "Dantavidaṁsakanti dante dassetvā vivaritvā cāti attho.",
  "tika-vin01t20:315_4": "Gabbhitenāti saṅkocaṁ anāpajjantena, ussāhajātenāti attho.",
  "tika-vin01t20:315_5": "Yadi hi “īdisaṁ nāma asabbhiṁ kathemī”ti saṅkocaṁ āpajjeyya, atthavibhāvanaṁ na siyā, tasmā “tādisena sammāsambuddhenapi tāva īdisaṁ kathitaṁ, kimaṅgaṁ panāhaṁ kathemī”ti evaṁ ussāhajātena kathetabbanti adhippāyo.",
  "tika-vin01t20:315_6": "Satthupaṭibhāgenāti satthukappena, satthusadisenāti attho.",
  "tika-vin01t20:316_0": "Mūlapaññattivaṇṇanā niṭṭhitā.",
  "tika-vin01t20:317_0": "Anupaññattivaṇṇanā",
  "tika-vin01t20:318_0": "Tiracchānesu gatāyāti tiracchānesu uppannāya.",
  "tika-vin01t20:318_1": "Yasmā tiracchānagatā nāma atikhuddakāpi honti, yesaṁ maggesu tilaphalamattampi pavesanaṁ nappahoti, tasmā na sabbāva tiracchānagatitthiyo pārājikavatthubhūtāti pavesanappahonakavasena labbhamānakatiracchānagatitthiyo paricchinditvā dassento “pārājikavatthubhūtā eva cetthā”tiādimāha.",
  "tika-vin01t20:318_2": "Apadānaṁ ahimacchātiādigāthā pārājikavatthūnaṁ heṭṭhimaparicchedadassanatthaṁ porāṇehi ṭhapitā.",
  "tika-vin01t20:318_3": "Tattha ahīti jātiniddesena sabbāpi sappajāti saṅgahitāti āha –",
  "tika-vin01t20:318_4": "“ahiggahaṇena…pe…",
  "tika-vin01t20:318_5": "dīghajāti saṅgahitā”ti.",
  "tika-vin01t20:318_6": "Tattha gonasāti sappavisesā, yesaṁ piṭṭhīsu mahantāni maṇḍalāni sandissanti.",
  "tika-vin01t20:318_7": "Macchaggahaṇaṁ odakajātiyā upalakkhaṇapadanti āha –",
  "tika-vin01t20:318_8": "“macchaggahaṇena…pe…",
  "tika-vin01t20:318_9": "odakajāti saṅgahitā”ti.",
  "tika-vin01t20:318_10": "Teneva maṇḍūkakacchapānaṁ sapādakattepi odakajātikattā saṅgaho kato.",
  "tika-vin01t20:319_0": "Mukhasaṇṭhānanti oṭṭhacammasaṇṭhānaṁ.",
  "tika-vin01t20:319_1": "Vaṇasaṅkhepaṁ gacchatīti vaṇasaṅgahaṁ gacchati navasu vaṇamukhesu saṅgahitattāti adhippāyo.",
  "tika-vin01t20:319_2": "Vaṇe thullaccayañca “amaggena amaggaṁ paveseti, āpatti thullaccayassā”ti imassa vasena veditabbaṁ.",
  "tika-vin01t20:319_3": "Tasmiñhi sutte dvīsu sambhinnavaṇesu ekena vaṇena pavesetvā dutiyena nīharantassa thullaccayaṁ vuttaṁ.",
  "tika-vin01t20:319_4": "Vakkhati ca “imassa suttassa anulomavasena sabbattha vaṇasaṅkhepe thullaccayaṁ veditabba”nti.",
  "tika-vin01t20:319_5": "Kukkuṭiggahaṇampi sabbāya pakkhijātiyā upalakkhaṇapadanti āha –",
  "tika-vin01t20:319_6": "“kukkuṭiggahaṇena…pe…",
  "tika-vin01t20:319_7": "pakkhijāti saṅgahitā”ti.",
  "tika-vin01t20:319_8": "Majjāriggahaṇampi catuppadajātiyā upalakkhaṇapadanti daṭṭhabbaṁ. Tenāha –",
  "tika-vin01t20:319_9": "“majjāriggahaṇena…pe…",
  "tika-vin01t20:319_10": "catuppadajāti saṅgahitā”ti.",
  "tika-vin01t20:319_11": "Rukkhasunakhā nāma kalandakātipi vadanti.",
  "tika-vin01t20:319_12": "Maṅgusāti naṅgulā.",
  "tika-vin01t20:320_0": "Parājita-saddo upasaggassa vuddhiṁ katvā ta-kārassa ca ka-kāraṁ katvā pārājikoti niddiṭṭhoti āha “pārājikoti parājito”ti.",
  "tika-vin01t20:320_1": "“Katthaci āpattīti ‘pārājikena dhammena anuddhaṁseyyā’tiādīsu, katthaci sikkhāpadanti idaṁ pana disvā jānitabba”nti gaṇṭhipadesu vuttaṁ.",
  "tika-vin01t20:320_2": "Parājayatīti pārājikaṁ, pārājikāti ca kattusādhanena pārājika-saddena sikkhāpadaṁ āpatti ca vuccatīti dassento āha “yo taṁ atikkamatī”tiādi.",
  "tika-vin01t20:320_3": "Puggalo pana kammasādhanena pārājika-saddena vuccatīti dassento āha “puggalo yasmā parājito”tiādi.",
  "tika-vin01t20:321_0": "Etameva hi atthaṁ sandhāyāti “taṁ āpattiṁ āpanno puggalo parājito hoti parājayamāpanno”ti etamatthaṁ sandhāya.",
  "tika-vin01t20:321_1": "Cuto paraddhotiādinā hi taṁ āpattiṁ āpannapuggalo cuto hoti parājito parājayaṁ āpannoti ayamattho viññāyati, na pana puggalo pārājiko nāma hotīti etamatthaṁ sandhāyāti evamattho gahetabbo.",
  "tika-vin01t20:321_2": "Na hi parivārepi gāthā puggalavuttipārājikasaddanibbacanadassanatthaṁ vuttā āpattivuttīnaṁ pārājikā-disaddānaṁ nibbacanavibhāgappasaṅge vuttattā.",
  "tika-vin01t20:321_3": "Ayañhi parivāragāthāya attho –",
  "tika-vin01t20:321_4": "yadidaṁ puggalāpattisikkhāpadapārājikesu āpattipārājikaṁ nāma vuttaṁ, taṁ āpajjanto puggalo yasmā parājito parājayamāpanno saddhamā cuto paraddho bhaṭṭho niraṅkato ca hoti, anīhaṭe tasmiṁ puggale puna uposathapavāraṇādibhedo saṁvāso natthi, tenetaṁ iti vuccati tena kāraṇena etaṁ āpattipārājikaṁ iti vuccatīti.",
  "tika-vin01t20:321_5": "Ayaṁ panettha saṅkhepattho –",
  "tika-vin01t20:321_6": "yasmā parājito hoti etena, tasmā etaṁ pārājikanti vuccatīti.",
  "tika-vin01t20:321_7": "Paribhaṭṭhoti sāsanato bhaṭṭho, parihīnoti attho.",
  "tika-vin01t20:321_8": "Chinnoti antarā khaṇḍito.",
  "tika-vin01t20:322_0": "Saddhiṁ yojanāyāti padayojanāya saddhiṁ.",
  "tika-vin01t20:322_1": "Catubbidhaṁ saṅghakammanti apalokanādivasena catubbidhaṁ kammaṁ.",
  "tika-vin01t20:322_2": "Sīmāparicchinnehīti ekasīmāpariyāpannehi.",
  "tika-vin01t20:322_3": "Pakatattā nāma pārājikaṁ anāpannā anukkhittā ca.",
  "tika-vin01t20:322_4": "Pañcavidhopīti nidānuddesādivasena pañcavidhopi.",
  "tika-vin01t20:322_5": "Nahāpitapubbakānaṁ viya odhisaanuññātaṁ ṭhapetvā avasesaṁ sabbampi sikkhāpadaṁ sabbehipi lajjīpuggalehi anatikkamanīyattā vuttaṁ “sabbehipi lajjīpuggalehi samaṁ sikkhitabbabhāvato”ti.",
  "tika-vin01t20:322_6": "Samanti saddhiṁ, ekappahārena vā.",
  "tika-vin01t20:322_7": "Sikkhitabbabhāvatoti anatikkamanavasena uggahaparipucchādinā ca sikkhitabbabhāvato.",
  "tika-vin01t20:322_8": "Sāmaññasikkhāpadesu “idaṁ tayā na sikkhitabba”nti evaṁ abahikātabbato “na ekopi tato bahiddhā sandissatī”ti vuttaṁ.",
  "tika-vin01t20:322_9": "Yaṁ taṁ vuttanti sambandho.",
  "tika-vin01t20:323_0": "56.Na kevalaṁ itthiyā eva nimittaṁ pārājikavatthūti iminā kevalaṁ itthiyā eva nimittaṁ pārājikavatthu na hoti, atha kho ubhatobyañjanakapaṇḍakapurisānampi nimittaṁ pārājikavatthūti dasseti.",
  "tika-vin01t20:323_1": "Na ca manussitthiyā evāti iminā pana manussitthiyā eva nimittaṁ pārājikavatthu na hoti, amanussitthitiracchānagatitthiamanussubhatobyañjanakādīnampi nimittaṁ pārājikavatthūti dasseti.",
  "tika-vin01t20:323_2": "“Vatthumeva na hotīti amanussitthipasaṅgena āgataṁ suvaṇṇarajatādimayaṁ paṭikkhipatī”ti tīsupi gaṇṭhipadesu vuttaṁ, taṁ yuttaṁ viya na dissati.",
  "tika-vin01t20:323_3": "Na hi ito pubbe amanussitthiggahaṇaṁ kataṁ atthi, yena tappasaṅgo siyā.",
  "tika-vin01t20:323_4": "Idāneva hi “tisso itthiyo”tiādinā amanussitthiggahaṇaṁ kataṁ, na ca amanussitthiggahaṇena suvaṇṇarajatādimayānaṁ pasaṅgo yutto.",
  "tika-vin01t20:323_5": "Manussāmanussatiracchānajātivasena tividhā katvā pārājikavatthubhūtasattānaṁ niddesena suvaṇṇarajatādimayānaṁ pasaṅgassa nivattitattā.",
  "tika-vin01t20:323_6": "Tathā hi itthipurisādīsu manussāmanussādīsu vā kañci anāmasitvā avisesena “methunaṁ dhammaṁ paṭiseveyyā”ti ettakameva mātikāyaṁ vuttaṁ.",
  "tika-vin01t20:323_7": "Tassa padabhājane ca “paṭisevati nāmā”ti mātikaṁ padaṁ uddharitvā “yo nimittena nimittaṁ aṅgajātena aṅgajātaṁ antamaso tilaphalamattampi paveseti, eso paṭisevati nāmā”ti paṭisevanākārova dassito, na pana pārājikavatthubhūtanimittanissayā manussāmanussatiracchānagatā itthipurisapaṇḍakaubhatobyañjanakā niyametvā dassitā, tasmā “itthiyā eva nu kho nimittaṁ pārājikavatthu, udāhu aññesampī”ti evamādi sandeho siyā, nimittavohāro ca suvaṇṇarajatādimayarūpakesu ca labbhatiyeva.",
  "tika-vin01t20:323_8": "Teneva vinītavatthūsu “lepacittassa nimittaṁ aṅgajātena chupi, dārudhītalikāya nimittaṁ aṅgajātena chupī”ti vuttaṁ, tasmā nimittasāmaññato “suvaṇṇarajatādimayānampi nimittaṁ pārājikavatthu hoti, na hotī”ti kassaci āsaṅkā siyā.",
  "tika-vin01t20:323_9": "Teneva “lepacittādivatthūsu tassa kukkuccaṁ ahosī”ti vuttaṁ.",
  "tika-vin01t20:323_10": "Tasmā tadāsaṅkānivattanatthaṁ pārājikavatthubhūtasattaniyamanatthañca jātivasena manussāmanussādito tidhā katvā pārājikavatthubhūte satte bhagavā vibhajitvā dasseti, tasmā “vatthumeva na hotī”ti nimittasāmaññato pasaṅgāgataṁ suvaṇṇarajatādimayānaṁ nimittaṁ paṭikkhipatīti vattabbaṁ.",
  "tika-vin01t20:324_0": "Tayo maggeti bhummatthe upayogavacananti āha “tīsu maggesūti attho veditabbo”ti.",
  "tika-vin01t20:324_1": "Evaṁ sabbatthāti iminā “dve magge”ti etthāpi dvīsu maggesūti attho veditabboti atidissati.",
  "tika-vin01t20:325_0": "Anupaññattivaṇṇanā niṭṭhitā.",
  "tika-vin01t20:326_0": "Paṭhamacatukkakathāvaṇṇanā",
  "tika-vin01t20:327_0": "57.Assāti ākhyātikapadanti tassa atthaṁ dassento “hotī”ti āha.",
  "tika-vin01t20:327_1": "Gaṇṭhipadesu pana “assāti puggalaṁ parāmasitvā hotīti vacanaseso dassito”tipi atthavikappo dassito, na so sundarataro.",
  "tika-vin01t20:327_2": "Yadi hi vacanaseso adhippeto siyā, “hotī”ti vattabbaṁ, teneva aññasmiṁ atthavikappe hotīti vacanaseso kato.",
  "tika-vin01t20:328_0": "58.Sādiyantassevāti ettha sādiyanaṁ nāma sevetukāmatācittassa upaṭṭhāpananti āha “paṭisevanacittasamaṅgissā”ti.",
  "tika-vin01t20:328_1": "“Paṭipakkhaṁ atthayantīti sikkhākāmānaṁ bhikkhūnaṁ paṭipakkhaṁ dussīlabhāvaṁ atthayantī”ti gaṇṭhipadesu vuttaṁ.",
  "tika-vin01t20:328_2": "Attano veripuggalassa pana paṭipakkhabhūtaṁ kañci amittaṁ atthayanti gavesantīti evamettha attho daṭṭhabbo.",
  "tika-vin01t20:328_3": "Paccatthikā hi attano veriṁ nāsetukāmā tassa paṭipakkhabhūtaṁ kañci amittaṁ attano sahāyabhāvamupagacchantaṁ icchanti.",
  "tika-vin01t20:328_4": "Rājapaccatthikādīnaṁ upari vakkhamānattā tadanurūpavasena atthaṁ dassento “bhikkhū eva paccatthikā bhikkhupaccatthikā”ti āha.",
  "tika-vin01t20:328_5": "“Bhikkhussa paccatthikā bhikkhupaccatthikā”ti evaṁ pana vuccamāne bhikkhussa paccatthikā rājādayopi ettheva saṅgayhantīti rājapaccatthikādayo visuṁ na vattabbā siyuṁ, aññattha pana bhikkhussa paccatthikā bhikkhupaccatthikāti ayamattho labbhateva “sāsanapaccatthikā”ti yathā.",
  "tika-vin01t20:328_6": "Issāpakatāti paresaṁ lābhasakkārādiasahanalakkhaṇāya issāya abhibhūtā.",
  "tika-vin01t20:328_7": "Nipparipphandanti paripphandavirahitaṁ, yathā calituṁ parivattituṁ na sakkoti, tathā gahetvāti attho.",
  "tika-vin01t20:328_8": "Sampayojentīti vaccamaggena saddhiṁ yojenti.",
  "tika-vin01t20:329_0": "Tasmiṁ khaṇeti tasmiṁ pavesanakkhaṇe, aggato yāva mūlā pavesanakālo “pavesanakkhaṇo”ti vuccati.",
  "tika-vin01t20:329_1": "Sādiyanaṁ nāma sevanacittassa uppādananti āha “sevanacittaṁ upaṭṭhāpetī”ti.",
  "tika-vin01t20:329_2": "Paviṭṭhakāleti aṅgajātassa yattakaṁ ṭhānaṁ pavesanārahaṁ, tattakaṁ anavasesato paviṭṭhakāle.",
  "tika-vin01t20:329_3": "Evaṁ paviṭṭhassa uddharaṇārambhato antarā ṭhitakālo ṭhitaṁ nāma.",
  "tika-vin01t20:329_4": "Aṭṭhakathāyaṁ pana mātugāmassa sukkavissaṭṭhiṁ patvā sabbathā vāyamato oramitvā ṭhitakālaṁ sandhāya “sukkavissaṭṭhisamaye”ti vuttaṁ.",
  "tika-vin01t20:329_5": "Uddharaṇaṁ nāma yāva aggā nīharaṇakāloti āha –",
  "tika-vin01t20:329_6": "“nīharaṇakāle paṭisevanacittaṁ upaṭṭhāpetī”ti.",
  "tika-vin01t20:329_7": "Aṅgārakāsunti aṅgārarāsiṁ.",
  "tika-vin01t20:329_8": "Evarūpe kāle asādiyanaṁ nāma na sabbesaṁ visayoti āha “imañhi evarūpaṁ āraddhavipassaka”ntiādi.",
  "tika-vin01t20:329_9": "Ekādasahi aggīhīti rāgadosamohajātijarāmaraṇasokaparidevadukkhadomanassupāyāsasaṅkhātehi ekādasahi aggīhi.",
  "tika-vin01t20:329_10": "Rāgādayo hi anuḍahanaṭṭhena “aggī”ti vuccanti.",
  "tika-vin01t20:329_11": "Te hi yassa santi, taṁ niḍahanti, mahāpariḷāhā ca honti dunnibbāpayā ca.",
  "tika-vin01t20:329_12": "Bhagavatā ca dummaṅkūnaṁ puggalānaṁ niggaho icchitoyevāti āha –",
  "tika-vin01t20:329_13": "“paccatthikānañcassa manorathavighātaṁ karonto”ti.",
  "tika-vin01t20:329_14": "Assāti asādiyantassa yathāvuttaguṇasamaṅgissa.",
  "tika-vin01t20:330_0": "Paṭhamacatukkakathāvaṇṇanā niṭṭhitā.",
  "tika-vin01t20:331_0": "Ekūnasattatidvisatacatukkakathāvaṇṇanā",
  "tika-vin01t20:332_0": "59-60.",
  "tika-vin01t20:332_1": "Akkhāyitanimittā akkhāyita-saddena vuttā uttarapadalopenāti āha “soṇasiṅgālādīhi akkhāyitanimitta”nti.",
  "tika-vin01t20:332_2": "Akkhāyitaṁ nimittaṁ yassā sā akkhāyitanimittā.",
  "tika-vin01t20:332_3": "“Jāgaranti”ntiādi visesanarahitattā “suddhikacatukkānī”ti vuttaṁ.",
  "tika-vin01t20:333_0": "Samānācariyakā therāti ekācariyassa pāṭhakantevāsikā.",
  "tika-vin01t20:333_1": "Mahābhayeti brāhmaṇatissabhaye.",
  "tika-vin01t20:333_2": "Gaṅgāya aparabhāgo aparagaṅgaṁ.",
  "tika-vin01t20:333_3": "Vata reti garahatthe nipāto.",
  "tika-vin01t20:333_4": "Avissajjantena kiṁ kattabbanti āha “niccakālaṁ sotabba”ntiādi.",
  "tika-vin01t20:333_5": "Evaṁ vinayagarukānanti iminā upari tehi vuccamānavinicchayassa garukaraṇīyatāya kāraṇaṁ vuttaṁ.",
  "tika-vin01t20:333_6": "Sabbaṁ pariyādiyitvāti sabbaṁ pārājikakkhettaṁ anavasesato gahetvā.",
  "tika-vin01t20:333_7": "Sotaṁ chinditvāti pārājikakkhette vītikkamasotaṁ chinditvā.",
  "tika-vin01t20:333_8": "Apaññattabhāvato yuttiabhāvato ca “pārājikacchāyā panettha na dissatī”ti vuttaṁ.",
  "tika-vin01t20:333_9": "Keci pana “upaḍḍhakkhāyitabhāvassa dubbinicchayattā tattha pārājikaṁ na paññapesī”ti vadanti, taṁ akāraṇaṁ, na ca dubbinicchayatā apaññattikāraṇaṁ yebhuyyakkhāyitādīsupi dubbinicchayabhāvassa samānattā.",
  "tika-vin01t20:333_10": "Upaḍḍhakkhāyitato hi kiñcideva adhikaṁ ūnaṁ vā yadi khāyitaṁ siyā, tampi yebhuyyena khāyitaṁ akkhāyitanti saṅkhyaṁ gacchatīti upaḍḍhakkhāyitamiva yebhuyyakkhāyitādīnipi dubbinicchayāneva.",
  "tika-vin01t20:333_11": "Apica upaḍḍhakkhāyitaṁ yadi sabhāvato pārājikakkhettaṁ siyā, na tattha bhagavā dubbinicchayanti pārājikaṁ na paññapeti.",
  "tika-vin01t20:334_0": "Idāni therena katavinicchayameva upatthambhetvā aparampi tattha kāraṇaṁ dassento “apicā”tiādimāha.",
  "tika-vin01t20:334_1": "Nimitte appamattikāpi maṁsarāji sace avasiṭṭhā hoti, taṁ yebhuyyakkhāyitameva hoti, tato paraṁ pana sabbaso khāyite nimitte dukkaṭamevāti dassento āha “tato paraṁ thullaccayaṁ natthī”ti.",
  "tika-vin01t20:334_2": "Atha vā yebhuyyena khāyitaṁ nāma vaccamaggapassāvamaggamukhānaṁ catūsu koṭṭhāsesu dve koṭṭhāse atikkamma yāva tatiyakoṭṭhāsassa pariyosānā khāditaṁ, tato paraṁ pana tatiyakoṭṭhāsaṁ atikkamma yāva catutthakoṭṭhāsassa pariyosānā khāditaṁ dukkaṭavatthūti veditabbaṁ.",
  "tika-vin01t20:334_3": "Matasarīrasmiṁyeva veditabbanti “mataṁ yebhuyyena akkhāyita”ntiādivacanato.",
  "tika-vin01t20:334_4": "“Yadipi nimittaṁ sabbaso khāyitantiādi sabbaṁ jīvamānakasarīrameva sandhāya vutta”nti mahāgaṇṭhipade vuttaṁ.",
  "tika-vin01t20:334_5": "Kenaci pana “taṁ vīmaṁsitvā gahetabba”nti likhitaṁ.",
  "tika-vin01t20:334_6": "Kimettha vīmaṁsitabbaṁ jīvamānakasarīrasseva adhikatattā matasarīre labbhamānassa vinicchayassa visuṁ vakkhamānattā ca.",
  "tika-vin01t20:334_7": "Teneva mātikāṭṭhakathāyampi –",
  "tika-vin01t20:335_0": "“Jīvamānakasarīrassa vuttappakāre magge sacepi tacādīni anavasesetvā sabbaso chinne nimittasaṇṭhānamattaṁ paññāyati, tattha antamaso aṅgajāte uṭṭhikaṁ anaṭṭhakāyappasādaṁ pīḷakaṁ vā cammakhīlaṁ vā pavesentassapi sevanacitte sati pārājikaṁ, naṭṭhakāyappasādaṁ sukkhapīḷakaṁ vā matacammaṁ vā lomaṁ vā pavesentassa dukkaṭaṁ.",
  "tika-vin01t20:335_1": "Sace nimittasaṇṭhānamattampi anavasesetvā sabbaso maggo uppāṭito, tattha upakkamato vaṇasaṅkhepavasena thullaccaya”nti –",
  "tika-vin01t20:336_0": "Jīvamānakasarīrasmiṁyeva yathāvuttavinicchayo dassito.",
  "tika-vin01t20:337_0": "Sabbaso khāyitanti nimittappadese bahiṭṭhitaṁ chavicammaṁ sabbaso chinditvā soṇasiṅgālādīhi khāyitasadisaṁ kataṁ.",
  "tika-vin01t20:337_1": "Tenevāha “chavicammaṁ natthī”ti.",
  "tika-vin01t20:337_2": "Nimittamaṁsassa pana abbhantare chavicammassa ca vijjamānattā “nimittasaṇṭhānaṁ paññāyatī”ti vuttaṁ.",
  "tika-vin01t20:337_3": "Tenevāha “pavesanaṁ jāyatī”ti.",
  "tika-vin01t20:337_4": "Nimittasaṇṭhānaṁ panaanavasesetvāti nimittākārena ṭhitaṁ chavicammamaṁsādiṁ anavasesetvā.",
  "tika-vin01t20:337_5": "Jīvamānakasarīre labbhamānavisesaṁ dassetvā idāni matasarīre labbhamānavisesaṁ dassento āha “matasarīre panā”tiādi.",
  "tika-vin01t20:338_0": "Manussānaṁ jīvamānakasarīretiādinā pana akkhiādayopi vaṇasaṅgahaṁ gacchantīti vaṇena ekaparicchedaṁ katvā akkhiādīsupi thullaccayaṁ vuttaṁ.",
  "tika-vin01t20:338_1": "Tesañca vaṇasaṅgaho “navadvāro mahāvaṇo”ti evamādisuttānusārena veditabbo.",
  "tika-vin01t20:338_2": "Tiracchānagatānaṁ akkhikaṇṇavaṇesu dukkaṭaṁ pana aṭṭhakathāppamāṇena gahetabbaṁ.",
  "tika-vin01t20:338_3": "Yathā hi manussāmanussatiracchānagatesu vaccamaggapassāvamaggamukhānaṁ pārājikavatthubhāve nānākaraṇaṁ natthi, evaṁ akkhiādīnampi thullaccayādivatthubhāve ninnānākaraṇena bhavitabbaṁ.",
  "tika-vin01t20:338_4": "Vaṇe thullaccayañca “amaggena amaggaṁ paveseti, āpatti thullaccayassā”ti sāmaññato vuttaṁ, na pana “manussāna”nti visesanaṁ atthi.",
  "tika-vin01t20:338_5": "Yadi ca tiracchānagatānaṁ vaṇesu thullaccayena na bhavitabbaṁ, pataṅgamukhamaṇḍūkassa mukhasaṇṭhāne vaṇasaṅkhepato thullaccayaṁ na vattabbaṁ, vuttañca, tasmā aṭṭhakathācariyā evettha pamāṇaṁ.",
  "tika-vin01t20:338_6": "Bhagavato adhippāyaññuno hi aṭṭhakathācariyā.",
  "tika-vin01t20:338_7": "Teneva vuttaṁ “buddhena dhammo vinayo ca vutto, yo tassa puttehi tatheva ñāto”tiādi.",
  "tika-vin01t20:338_8": "Manussānanti itthipurisapaṇḍakaubhatobyañjanakānaṁ sāmaññato vuttaṁ.",
  "tika-vin01t20:338_9": "Vatthikosesūti vatthipuṭesu purisānaṁ aṅgajātakosesu.",
  "tika-vin01t20:338_10": "Matasarīraṁ yāva uddhumātakādibhāvena kuthitaṁ na hoti, tāva allasarīranti veditabbaṁ. Tenāha –",
  "tika-vin01t20:338_11": "“yadā pana sarīraṁ uddhumātakaṁ hotī”tiādi.",
  "tika-vin01t20:338_12": "Pārājikavatthuñca thullaccayavatthuñca vijahatīti ettha pārājikavatthubhāvaṁ thullaccayavatthubhāvañca vijahatīti attho veditabbo.",
  "tika-vin01t20:338_13": "Matānaṁ tiracchānagatānanti sambandho.",
  "tika-vin01t20:339_0": "Methunarāgena vatthikosaṁ pavesentassa thullaccayaṁ vuttanti āha “patthikosaṁ appavesento”ti.",
  "tika-vin01t20:339_1": "Itthiyā appavesentoti itthiyā nimittaṁ appavesento.",
  "tika-vin01t20:339_2": "Appavesentoti ca pavesanādhippāyassa abhāvaṁ dasseti.",
  "tika-vin01t20:339_3": "Pavesanādhippāyena bahi chupantassa pana methunassa pubbapayogattā dukkaṭeneva bhavitabbaṁ.",
  "tika-vin01t20:339_4": "Nimittena nimittaṁ chupati, thullaccayanti idaṁ “na ca, bhikkhave, rattacittena aṅgajātaṁ chupitabbaṁ, yo chupeyya, āpatti thullaccayassā”ti imassa suttassa vasena vuttaṁ.",
  "tika-vin01t20:339_5": "Tattha ca kesañci aññathāpi atthavikappassa vidhiṁ dassento “mahāaṭṭhakathāyaṁ panā”tiādimāha.",
  "tika-vin01t20:339_6": "Tattha kiñcāpi “katvā mahāaṭṭhakathaṁ sarīra”nti vuttaṁ, tathāpi sesaaṭṭhakathāsu “methunarāgena mukhenā”ti vacanassa abhāvaṁ dassetuṁ “mahāaṭṭhakathāyaṁ panā”ti vuttaṁ.",
  "tika-vin01t20:339_7": "“Aṅgajātenā”ti avuttattā “avisesenā”ti vuttaṁ.",
  "tika-vin01t20:340_0": "Idāni mahāaṭṭhakathaṁ pāḷiyā saṁsanditvā dassento “yaṁ tāva mahāaṭṭhakathāya”ntiādimāha.",
  "tika-vin01t20:340_1": "Itarathā hi dukkaṭaṁ siyāti pakatimukhena chupantassa visāṇādiggahaṇe viya dukkaṭaṁ siyā.",
  "tika-vin01t20:340_2": "Evaṁ mahāaṭṭhakathaṁ pāḷiyā saṁsanditvā idāni tattha kesañci aññathā atthavikappaṁ dassento “keci panā”tiādimāha.",
  "tika-vin01t20:340_3": "Saṅghādisesoti kāyasaṁsaggasikkhāpadena saṅghādiseso.",
  "tika-vin01t20:340_4": "Vuttanayenevāti methunarāgeneva.",
  "tika-vin01t20:340_5": "“Nimittamukhenā”ti vuttattā tiracchānagatitthiyā passāvamaggaṁ methunarāgena pakatimukhena chupantassa dukkaṭanti veditabbaṁ.",
  "tika-vin01t20:340_6": "Kāyasaṁsaggarāgena dukkaṭanti nimittamukhena vā pakatimukhena vā kāyasaṁsaggarāgena chupantassa dukkaṭameva.",
  "tika-vin01t20:341_0": "Ekūnasattatidvisatacatukkakathāvaṇṇanā niṭṭhitā.",
  "tika-vin01t20:342_0": "Santhatacatukkabhedakathāvaṇṇanā",
  "tika-vin01t20:343_0": "61-2.Paṭipannakassāti āraddhavipassakassa.",
  "tika-vin01t20:343_1": "Upādinnakanti kāyindriyaṁ sandhāya vuttaṁ.",
  "tika-vin01t20:343_2": "Upādinnakena phusatīti upādinnakena phusīyati ghaṭṭīyatīti evaṁ kammani ya-kāralopena attho veditabbo.",
  "tika-vin01t20:343_3": "Atha vā evaṁ karonto kiñci upādinnakaṁ upādinnakena na phusati na ghaṭṭetīti evamettha attho daṭṭhabbo.",
  "tika-vin01t20:343_4": "Lesaṁ oḍḍessantīti lesaṁ samuṭṭhāpessanti, parikappessantīti vuttaṁ hoti.",
  "tika-vin01t20:343_5": "Santhatādibhedehi bhinditvāti santhatādivisesanehi visesetvā, santhatādīhi catūhi yojetvāti vuttaṁ hoti.",
  "tika-vin01t20:344_0": "Santhatāyāti ekadese samudāyavohāro “paṭo daḍḍho”tiādīsu viya.",
  "tika-vin01t20:344_1": "Tathā hi paṭassa ekadesepi daḍḍhe “paṭo daḍḍho”ti voharanti, evaṁ itthiyā vaccamaggādīsu kismiñci magge santhate itthī “santhatā”ti vuccati.",
  "tika-vin01t20:344_2": "Tenāha “santhatā nāmā”tiādi.",
  "tika-vin01t20:344_3": "Vatthādīni anto appavesetvā bahi ṭhapetvā bandhanaṁ sandhāya “paliveṭhetvā”ti vuttaṁ.",
  "tika-vin01t20:344_4": "Ekadese samudāyavohāravaseneva bhikkhupi “santhato”ti vuccatīti āha “santhato nāmā”tiādi.",
  "tika-vin01t20:344_5": "Yattake paviṭṭheti tilaphalamatte paviṭṭhe.",
  "tika-vin01t20:344_6": "Akkhiādimhi santhatepi yathāvatthukamevāti āha “thullaccayakkhette thullaccayaṁ, dukkaṭakkhette dukkaṭameva hotī”ti.",
  "tika-vin01t20:345_0": "Khāṇuṁ ghaṭṭentassa dukkaṭanti itthinimittassa anto khāṇuṁ pavesetvā samatalaṁ atirittaṁ vā khāṇuṁ ghaṭṭentassa dukkaṭaṁ pavesābhāvato.",
  "tika-vin01t20:345_1": "Sace pana īsakaṁ anto pavisitvā ṭhitaṁ khāṇukameva aṅgajātena chupati, pārājikameva.",
  "tika-vin01t20:345_2": "Tassa talanti veḷunaḷādikassa antotalaṁ.",
  "tika-vin01t20:345_3": "Vinītavatthūsu “tena kho pana samayena aññataro bhikkhu sīvathikaṁ gantvā chinnasīsaṁ passitvā vaṭṭakate mukhe acchupantaṁ aṅgajātaṁ pavesesi.",
  "tika-vin01t20:345_4": "Tassa kukkuccaṁ ahosi…pe…",
  "tika-vin01t20:345_5": "anāpatti bhikkhu pārājikassa, āpatti dukkaṭassā”ti vuttattā tassa suttassa anulomato “ākāsagatameva katvā pavesetvā nīharati, dukkaṭa”nti vuttaṁ.",
  "tika-vin01t20:345_6": "Bahiddhā khāṇuketi antopavesitaveṇupabbādikassa bahi nikkhantakhāṇuke.",
  "tika-vin01t20:345_7": "Methunarāgena indriyabaddhaānindriyabaddhasantānesu yattha katthaci upakkamantassa na sakkā anāpattiyā bhavitunti “dukkaṭamevā”ti vuttaṁ.",
  "tika-vin01t20:345_8": "Teneva vinītavatthumhi aṭṭhikesu upakkamantassa dukkaṭaṁ vuttaṁ.",
  "tika-vin01t20:346_0": "Santhatacatukkabhedakathāvaṇṇanā niṭṭhitā.",
  "tika-vin01t20:347_0": "Rājapaccatthikādicatukkabhedakathāvaṇṇanā",
  "tika-vin01t20:348_0": "65.",
  "tika-vin01t20:348_1": "Sāmaññajotanāya pakaraṇato visesavinicchayoti āha “dhuttāti methunupasaṁhitakhiḍḍāpasutā”tiādi.",
  "tika-vin01t20:348_2": "Idāni sāmaññatopi atthasambhavaṁ dassento “itthidhuttasurādhuttādayo vā”ti āha.",
  "tika-vin01t20:348_3": "Hadayanti hadayamaṁsaṁ.",
  "tika-vin01t20:349_0": "Sabbākārena catukkabhedakathāvaṇṇanā niṭṭhitā.",
  "tika-vin01t20:350_0": "Āpattānāpattivāravaṇṇanā",
  "tika-vin01t20:351_0": "66.Paṭiññākaraṇaṁnatthīti pucchitabbābhāvato.",
  "tika-vin01t20:351_1": "Na hi dūsako “kena cittena vītikkamaṁ akāsi, jānitvā akāsi, udāhu ajānitvā”ti evaṁ pucchāya arahati.",
  "tika-vin01t20:351_2": "Tatthevāti vesāliyaṁ mahāvane eva.",
  "tika-vin01t20:351_3": "Sabbaṅgagatanti ṭhapetvā kesalomadantanakhānaṁ maṁsavinimuttaṭṭhānañceva thaddhasukkhacammañca udakamiva telabindu avasesasabbasarīraṁ byāpetvā ṭhitaṁ.",
  "tika-vin01t20:351_4": "Sarīrakampādīnīti ādi-saddena akkhīnaṁ pītavaṇṇādiṁ saṅgaṇhāti.",
  "tika-vin01t20:351_5": "Pittakosake ṭhitanti hadayapapphāsānaṁ antare yakanamaṁsaṁ nissāya patiṭṭhite mahākosātakīkosasadise pittakose ṭhitaṁ.",
  "tika-vin01t20:351_6": "Kupiteti pittakosato calitvā bahi nikkhante.",
  "tika-vin01t20:352_0": "Vissaṭṭhacittoti vissaṭṭhapakaticitto.",
  "tika-vin01t20:352_1": "Yakkhummattakoti yakkhā kira yassa cittaṁ khipitukāmā honti, tassa setamukhaṁ nīlodaraṁ surattahatthapādaṁ mahāsīsaṁ pajjalitanettaṁ bheravaṁ vā attabhāvaṁ nimminitvā dassenti, bheravaṁ vā saddaṁ sāventi, kathentasseva vā mukhena hatthaṁ pakkhipitvā hadayamaṁsaṁ maddanti, tena so satto ummattako hoti khittacitto.",
  "tika-vin01t20:352_2": "Tenevāha “bheravāni vā ārammaṇāni dassetvā”tiādi.",
  "tika-vin01t20:352_3": "Tattha bheravānīti dassanamatteneva sattānaṁ bhayaṁ chambhitattaṁ lomahaṁsaṁ uppādetuṁ samatthāni.",
  "tika-vin01t20:352_4": "Niccameva ummattako hotīti yassa pittakosato pittaṁ calitvā bahi nikkhantaṁ hoti, taṁ sandhāya vuttaṁ.",
  "tika-vin01t20:352_5": "Yassa pana pittaṁ calitvā pittakoseyeva ṭhitaṁ hoti bahi anikkhantaṁ, so antarantarā saññaṁ paṭilabhati, na niccameva ummattako hotīti veditabbaṁ.",
  "tika-vin01t20:352_6": "Ñatvāti saññāpaṭilābhena jānitvā.",
  "tika-vin01t20:352_7": "Adhimattāyāti adhikappamāṇāya.",
  "tika-vin01t20:353_0": "Āpattānāpattivāravaṇṇanā niṭṭhitā.",
  "tika-vin01t20:354_0": "Padabhājanīyavaṇṇanā niṭṭhitā.",
  "tika-vin01t20:355_0": "Pakiṇṇakakathāvaṇṇanā",
  "tika-vin01t20:356_0": "Pakiṇṇakanti vomissakanayaṁ.",
  "tika-vin01t20:356_1": "Samuṭṭhānanti uppattikāraṇaṁ.",
  "tika-vin01t20:356_2": "Kiriyātiādi nidassanamattaṁ, akiriyādīnampi saṅgaho daṭṭhabbo.",
  "tika-vin01t20:356_3": "Vedanāyāti sahayoge karaṇavacanaṁ, vedanāya saha kusalañcāti vuttaṁ hoti.",
  "tika-vin01t20:356_4": "Sabbasaṅgāhakavasenāti sabbesaṁ sikkhāpadānaṁ saṅgāhakavasena.",
  "tika-vin01t20:356_5": "Cha sikkhāpadasamuṭṭhānānīti kāyo vācā kāyavācā kāyacittaṁ vācācittaṁ kāyavācācittanti evaṁ vuttāni cha āpattisamuṭṭhānāni.",
  "tika-vin01t20:356_6": "Āpattiyeva hi sikkhāpadasīsena vuttā.",
  "tika-vin01t20:356_7": "Samuṭṭhānādayo hi āpattiyā honti, na sikkhāpadassa, imesu pana chasu samuṭṭhānesu purimāni tīṇi acittakāni, pacchimāni sacittakāni.",
  "tika-vin01t20:356_8": "Tesu ekena vā dvīhi vā tīhi vā catūhi vā chahi vā samuṭṭhānehi āpattiyo samuṭṭhahanti, pañcasamuṭṭhānā āpatti nāma natthi.",
  "tika-vin01t20:356_9": "Tattha ekasamuṭṭhānā catutthena ca pañcamena ca chaṭṭhena ca samuṭṭhānena samuṭṭhāti, na aññena.",
  "tika-vin01t20:356_10": "Dvisamuṭṭhānā paṭhamacatutthehi ca dutiyapañcamehi ca tatiyachaṭṭhehi ca catutthachaṭṭhehi ca pañcamachaṭṭhehi ca samuṭṭhānehi samuṭṭhāti, na aññehi.",
  "tika-vin01t20:356_11": "Tisamuṭṭhānā paṭhamehi ca tīhi, pacchimehi ca tīhi samuṭṭhānehi samuṭṭhāti, na aññehi.",
  "tika-vin01t20:356_12": "Catusamuṭṭhānā paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānehi samuṭṭhāti, na aññehi.",
  "tika-vin01t20:356_13": "Chasamuṭṭhānā chahipi samuṭṭhāti.",
  "tika-vin01t20:357_0": "Sikkhāpadaṁ nāma atthi chasamuṭṭhānanti etthāpi sikkhāpadasīsena āpatti vuttāti veditabbā.",
  "tika-vin01t20:357_1": "Teneva vakkhati “sabbañcetaṁ āpattiyaṁ yujjati, sikkhāpadasīsena pana sabbaaṭṭhakathāsu desanā āruḷhā”ti.",
  "tika-vin01t20:357_2": "Kāyādīhi chahi samuṭṭhānaṁ uppatti, cha vā samuṭṭhānāni etassāti chasamuṭṭhānaṁ.",
  "tika-vin01t20:357_3": "Atthi catusamuṭṭhānanti kāyo kāyavācā kāyacittaṁ kāyavācācittanti imāni cattāri, vācā kāyavācā vācācittaṁ kāyavācācittanti imāni vā cattāri samuṭṭhānāni etassāti catusamuṭṭhānaṁ.",
  "tika-vin01t20:357_4": "Atthi tisamuṭṭhānanti kāyo vācā kāyavācāti imāni tīṇi, kāyacittaṁ vācācittaṁ kāyavācācittanti imāni vā tīṇi samuṭṭhānāni etassāti tisamuṭṭhānaṁ.",
  "tika-vin01t20:357_5": "Dvisamuṭṭhānaṁ ekasamuṭṭhānañca samuṭṭhānasīsavasena dassento “atthi kathinasamuṭṭhāna”ntiādimāha.",
  "tika-vin01t20:357_6": "Terasa hi samuṭṭhānasīsāni paṭhamapārājikasamuṭṭhānaṁ adinnādānasamuṭṭhānaṁ sañcarittasamuṭṭhānaṁ samanubhāsanasamuṭṭhānaṁ kathinasamuṭṭhānaṁ eḷakalomasamuṭṭhānaṁ padasodhammasamuṭṭhānaṁ addhānasamuṭṭhānaṁ theyyasatthasamuṭṭhānaṁ dhammadesanāsamuṭṭhānaṁ bhūtārocanasamuṭṭhānaṁ corivuṭṭhāpanasamuṭṭhānaṁ ananuññātasamuṭṭhānanti.",
  "tika-vin01t20:358_0": "Tattha “atthi chasamuṭṭhāna”nti iminā sañcarittasamuṭṭhānaṁ vuttaṁ.",
  "tika-vin01t20:358_1": "“Atthi catusamuṭṭhāna”nti iminā pana addhānasamuṭṭhānaṁ ananuññātasamuṭṭhānañca saṅgahitaṁ.",
  "tika-vin01t20:358_2": "Yañhi paṭhamatatiyacatutthachaṭṭhehi samuṭṭhāti, idaṁ addhānasamuṭṭhānaṁ.",
  "tika-vin01t20:358_3": "Yaṁ pana dutiyatatiyapañcamachaṭṭhehi samuṭṭhāti, idaṁ ananuññātasamuṭṭhānaṁ.",
  "tika-vin01t20:358_4": "“Atthi tisamuṭṭhāna”nti iminā adinnādānasamuṭṭhānaṁ bhūtārocanasamuṭṭhānañca saṅgahitaṁ.",
  "tika-vin01t20:358_5": "Yañhi sacittakehi tīhi samuṭṭhānehi samuṭṭhāti, idaṁ adinnādānasamuṭṭhānaṁ.",
  "tika-vin01t20:358_6": "Yaṁ pana acittakehi tīhi samuṭṭhāti, idaṁ bhūtārocanasamuṭṭhānaṁ.",
  "tika-vin01t20:358_7": "“Atthi kathinasamuṭṭhāna”ntiādinā pana avasesasamuṭṭhānasīsena dvisamuṭṭhānaṁ ekasamuṭṭhānañca saṅgaṇhāti.",
  "tika-vin01t20:358_8": "Tathā hi yaṁ tatiyachaṭṭhehi samuṭṭhāti, idaṁ kathinasamuṭṭhānanti vuccati.",
  "tika-vin01t20:358_9": "Yaṁ paṭhamacatutthehi samuṭṭhāti, idaṁ eḷakalomasamuṭṭhānaṁ.",
  "tika-vin01t20:358_10": "Yaṁ chaṭṭheneva samuṭṭhāti, idaṁ dhuranikkhepasamuṭṭhānaṁ, samanubhāsanasamuṭṭhānantipi tasseva nāmaṁ.",
  "tika-vin01t20:358_11": "Ādi-saddasaṅgahitesu pana paṭhamapārājikasamuṭṭhānapadasodhammatheyyasatthadhammadesanācorivuṭṭhāpanasamuṭṭhānesu yaṁ kāyacittato samuṭṭhāti, idaṁ paṭhamapārājikasamuṭṭhānaṁ.",
  "tika-vin01t20:358_12": "Yaṁ dutiyapañcamehi samuṭṭhāti, idaṁ padasodhammasamuṭṭhānaṁ.",
  "tika-vin01t20:358_13": "Yaṁ catutthachaṭṭhehi samuṭṭhāti, idaṁ theyyasatthasamuṭṭhānaṁ.",
  "tika-vin01t20:358_14": "Yaṁ pañcameneva samuṭṭhāti, idaṁ dhammadesanāsamuṭṭhānaṁ.",
  "tika-vin01t20:358_15": "Yaṁ pañcamachaṭṭhehi samuṭṭhāti, idaṁ corivuṭṭhāpanasamuṭṭhānanti veditabbaṁ.",
  "tika-vin01t20:359_0": "Evaṁ samuṭṭhānasīsena sabbasikkhāpadāni terasadhā dassetvā idāni kiriyāvasena pañcadhā dassento “tatrāpi kiñci kiriyato samuṭṭhātī”tiādimāha.",
  "tika-vin01t20:359_1": "Tattha kiñcīti sikkhāpadasīsena āpattiṁ vadati.",
  "tika-vin01t20:359_2": "Tasmā yā kāyena vā vācāya vā pathavīkhaṇanādīsu viya vītikkamaṁ karontassa hoti, ayaṁ kiriyato samuṭṭhāti nāma.",
  "tika-vin01t20:359_3": "Yā kāyavācāya kattabbaṁ akarontassa hoti paṭhamakathināpatti viya, ayaṁ akiriyato samuṭṭhāti nāma.",
  "tika-vin01t20:359_4": "Yā karontassa ca akarontassa ca hoti aññātikāya bhikkhuniyā hatthato cīvarapaṭiggahaṇāpatti viya, ayaṁ kiriyākiriyato samuṭṭhāti nāma.",
  "tika-vin01t20:359_5": "Yā siyā karontassa ca siyā akarontassa ca hoti rūpiyapaṭiggahaṇāpatti viya, ayaṁ siyā kiriyato siyā akiriyato samuṭṭhāti nāma.",
  "tika-vin01t20:359_6": "Yā siyā karontassa ca siyā karontassa ca akarontassa ca hoti kuṭikārāpatti viya, ayaṁ siyā kiriyato siyā kiriyākiriyato samuṭṭhāti nāma.",
  "tika-vin01t20:360_0": "Idāni sabbasikkhāpadāni saññāvasena dvidhā katvā dassento “tatrāpi atthi saññāvimokkha”ntiādimāha.",
  "tika-vin01t20:360_1": "Saññāya abhāvena vimokkho assāti saññāvimokkhanti majjhepadalopasamāso daṭṭhabbo.",
  "tika-vin01t20:360_2": "Yato hi vītikkamasaññāabhāvena muccati, idaṁ saññāvimokkhanti vuccati.",
  "tika-vin01t20:360_3": "Cittaṅgaṁ labhatiyevāti kāyacittādisacittakasamuṭṭhāneheva samuṭṭhahanato.",
  "tika-vin01t20:360_4": "“Labhatiyevā”ti avadhāraṇena no na labhatīti dasseti.",
  "tika-vin01t20:360_5": "Tasmā yaṁ cittaṅgaṁ labhati, na labhati ca, taṁ “itara”nti vuttaṁ itara-saddassa vuttapaṭiyogavisayattā.",
  "tika-vin01t20:361_0": "Puna sabbasikkhāpadāni cittavasena dvidhā dassento “puna atthi sacittaka”ntiādimāha.",
  "tika-vin01t20:361_1": "Yaṁ saheva cittena āpajjatīti yaṁ sacittakeneva samuṭṭhānena āpajjati, no acittakena.",
  "tika-vin01t20:361_2": "Vināpīti api-saddena sahāpi cittena āpajjatīti dasseti.",
  "tika-vin01t20:361_3": "Yañhi kadāci acittakena, kadāci sacittakena samuṭṭhānena samuṭṭhāti, taṁ acittakanti vuccati.",
  "tika-vin01t20:361_4": "Ettha ca saññādukaṁ anāpattimukhena, sacittakadukaṁ āpattimukhena vuttanti idametesaṁ nānākaraṇanti veditabbaṁ.",
  "tika-vin01t20:362_0": "Lokavajjadukassa heṭṭhā vuttalakkhaṇattā taṁ avibhajitvā idāni sabbasikkhāpadāni kammavasena duvidhāni, kusalādivasena vedanāvasena ca tividhāni hontīti dassento “kammakusalavedanāvasenā”tiādimāha.",
  "tika-vin01t20:362_1": "Ettha pana kiñcāpi aṭṭhakathāsu āgatanayena kāyakammaṁ vacīkammanti kammavasena dukaṁ vuttaṁ, tikameva pana dassetuṁ vaṭṭati.",
  "tika-vin01t20:362_2": "Sabbameva hi sikkhāpadaṁ kāyadvāre āpajjitabbato vacīdvāre āpajjitabbato kāyavacīdvāre āpajjitabbato ca tividhaṁ hoti.",
  "tika-vin01t20:362_3": "Teneva mātikāṭṭhakathāyaṁ vuttaṁ “sabbāva kāyakammavacīkammatadubhayavasena tividhā honti.",
  "tika-vin01t20:362_4": "Tattha kāyadvāre āpajjitabbā kāyakammanti vuccati, vacīdvāre āpajjitabbā vacīkammanti vuccati, ubhayattha āpajjitabbā kāyakammavacīkamma”nti.",
  "tika-vin01t20:362_5": "Tatoyeva ca adinnādānasikkhāpadādīsu kāyakammavacīkammanti tadubhayavasena dassitaṁ.",
  "tika-vin01t20:363_0": "Atthi pana sikkhāpadaṁ kusalantiādinā āpattiṁ āpajjanto kusalacittasamaṅgī vā āpajjati akusalacittasamaṅgī vā abyākatacittasamaṅgī vāti dasseti, na pana kusalāpi āpatti atthīti.",
  "tika-vin01t20:363_1": "Na hi kusalā āpatti nāma atthi “āpattādhikaraṇaṁ siyā akusalaṁ siyā abyākataṁ, natthi āpattādhikaraṇaṁ kusala”nti vacanato.",
  "tika-vin01t20:363_2": "Dasa kāmāvacarakiriyacittānīti hasituppādavoṭṭhabbanehi saddhiṁ aṭṭha mahākiriyacittāni.",
  "tika-vin01t20:363_3": "Dvinnaṁ abhiññācittānaṁ āpattisamuṭṭhāpakattaṁ paññattiṁ ajānantassa iddhivikubbanādīsu daṭṭhabbaṁ.",
  "tika-vin01t20:363_4": "Yaṁ kusalacittena āpajjatīti yaṁ sikkhāpadasīsena gahitaṁ āpattiṁ kusalacittasamaṅgī āpajjati.",
  "tika-vin01t20:363_5": "Iminā pana vacanena taṁ kusalanti āpattiyā vuccamāno kusalabhāvo pariyāyatova, na paramatthatoti dasseti.",
  "tika-vin01t20:363_6": "Kusalacittena hi āpattiṁ āpajjanto saviññattikaṁ aviññattikaṁ vā sikkhāpadavītikkamākārappavattaṁ rūpakkhandhasaṅkhātaṁ abyākatāpattiṁ āpajjati.",
  "tika-vin01t20:363_7": "Itarehi itaranti itarehi akusalābyākatacittehi yaṁ āpajjati, taṁ itaraṁ, akusalaṁ abyākatañcāti attho.",
  "tika-vin01t20:363_8": "Idañca āpattiṁ āpajjanto akusalacittasamaṅgī vā āpajjati kusalābyākatacittasamaṅgī vāti dassanatthaṁ vuttaṁ.",
  "tika-vin01t20:363_9": "Evaṁ santepi sabbasikkhāpadesu kiñci akusalacittameva kiñci kusalābyākatavasena dvicittaṁ, kiñci sabbesaṁ vasena ticittanti ayameva pabhedo labbhati, na aññoti veditabbaṁ.",
  "tika-vin01t20:364_0": "Tivedanaṁ dvivedanaṁ ekavedananti idañca yathāvuttavedanāvaseneva labbhati, nāññathāti daṭṭhabbaṁ.",
  "tika-vin01t20:364_1": "Nipajjitvā nirodhaṁ samāpannassa sahaseyyavasena tadākārappavattarūpakkhandhasseva āpattibhāvato “atthi avedana”ntipi vattabbametaṁ, kadāci karahaci yadicchakaṁ sambhavatīti aggahetvā yebhuyyavasena labbhamānaṁyeva gahetvā vuttanti veditabbaṁ.",
  "tika-vin01t20:365_0": "Idāni yathāvuttasamuṭṭhānādīni imasmiṁ saṁvaṇṇiyamānasikkhāpade vibhajitvā dassento “imaṁ pakiṇṇakaṁ viditvā”tiādimāha.",
  "tika-vin01t20:365_1": "Tattha viditvāti imassa “veditabba”nti iminā aparakālakiriyāvacanena sambandho veditabbo.",
  "tika-vin01t20:365_2": "Kiriyasamuṭṭhānanti idaṁ yebhuyyavasena vuttaṁ parūpakkame sati sādiyantassa akiriyasamuṭṭhānabhāvato.",
  "tika-vin01t20:365_3": "“Manodvāre āpatti nāma natthīti idampi bāhullavaseneva vutta”nti vadanti.",
  "tika-vin01t20:365_4": "Cittaṁ panettha aṅgamattaṁ hotīti paṭhamapārājikaṁ kāyacittato samuṭṭhātīti cittamettha āpattiyā aṅgameva hoti.",
  "tika-vin01t20:365_5": "Na tassa vasena kammabhāvo labbhatīti viññattijanakavasena kāyadvāre pavattattā tassa cittassa vasena imassa sikkhāpadassa manokammabhāvo na labbhatīti attho.",
  "tika-vin01t20:365_6": "Sikkhāpadassa heṭṭhā vuttanayena paññattibhāvato “sabbañcetaṁ āpattiyaṁ yujjatī”ti vuttaṁ.",
  "tika-vin01t20:365_7": "Na hi yathāvuttasamuṭṭhānādi paññattiyaṁ yujjati.",
  "tika-vin01t20:366_0": "Pakiṇṇakakathāvaṇṇanā niṭṭhitā.",
  "tika-vin01t20:367_0": "Vinītavatthuvaṇṇanā",
  "tika-vin01t20:368_0": "Idaṁ kinti kathetukamyatāya pucchati.",
  "tika-vin01t20:368_1": "Vinītāni vinicchitāni vatthūni vinītavatthūni.",
  "tika-vin01t20:368_2": "Tāni hi “āpattiṁ tvaṁ bhikkhu āpanno pārājikaṁ.",
  "tika-vin01t20:368_3": "Anāpatti bhikkhu pārājikassa, āpatti saṅghādisesassa.",
  "tika-vin01t20:368_4": "Anāpatti bhikkhu asādiyantassā”tiādinā bhagavatāyeva vinicchitāni.",
  "tika-vin01t20:368_5": "Tenāha “bhagavatā sayaṁ vinicchitāna”nti.",
  "tika-vin01t20:368_6": "Uddānagāthāti uddesagāthā, saṅgahagāthāti vuttaṁ hoti.",
  "tika-vin01t20:368_7": "Vatthugāthāti “tena kho pana samayena aññataro bhikkhū”tiādikā nidānavatthudīpikā vinītavatthupāḷiyeva tesaṁ tesaṁ vatthūnaṁ ganthanato “vatthugāthā”ti vuttā, na chandovicitilakkhaṇena.",
  "tika-vin01t20:368_8": "Gāthānaṁ vatthu vatthugāthāti evaṁ vā ettha attho daṭṭhabbo.",
  "tika-vin01t20:368_9": "Etthāti vinītavatthūsu.",
  "tika-vin01t20:368_10": "Dutiyādīnanti dutiyapārājikādīnaṁ.",
  "tika-vin01t20:368_11": "Dutiyādīni vinicchinitabbānīti yojetabbaṁ.",
  "tika-vin01t20:368_12": "Sippikānanti cittakārādisippikānaṁ.",
  "tika-vin01t20:368_13": "Yaṁ passitvā passitvā cittakārādayo cittakammādīni uggaṇhantā karonti, taṁ “paṭicchannakarūpa”nti vuccati.",
  "tika-vin01t20:369_0": "67.Purimāni dve vatthūnīti makkaṭivatthuṁ vajjiputtakavatthuñca.",
  "tika-vin01t20:369_1": "Tāni pana kiñcāpi anupaññattiyaṁ āgatāneva, tathāpi bhagavatā sayaṁ vinicchitavatthubhāvato adinnādānādīsu anupaññattiyaṁ āgatāni rajakādivatthūni viya puna vinītavatthūsu pakkhittāni.",
  "tika-vin01t20:369_2": "Yadi evaṁ “tassa kukkuccaṁ ahosī”ti idaṁ virujjheyya, anupaññattiyañhi aññe bhikkhū disvā taṁ bhikkhuṁ codesunti?",
  "tika-vin01t20:369_3": "Saccametaṁ, tehi pana bhikkhūhi anupaññattiyaṁ vuttanayena codetvā “nanu, āvuso, tatheva taṁ hotī”ti vutte tassa kukkuccaṁ ahosīti gahetabbaṁ.",
  "tika-vin01t20:369_4": "“Bhagavato etamatthaṁ ārocesī”ti idañca tehi bhikkhūhi anupaññattiyaṁ vuttanayena bhagavato ārocite “saccaṁ kira tvaṁ bhikkhu makkaṭiyā methunaṁ dhammaṁ paṭisevī”ti bhagavatā puṭṭho samāno “saccaṁ bhagavā”ti bhagavato etamatthaṁ ārocesīti gahetabbaṁ.",
  "tika-vin01t20:370_0": "Vajjiputtakavatthumhi pana sikkhaṁ appaccakkhāya dubbalyaṁ anāvikatvā methunaṁ dhammaṁ paṭisevitvā vibbhamitvā ye ānandattheraṁ upasaṅkamitvā puna pabbajjaṁ upasampadañca yāciṁsu, te sandhāya “aṭṭhānametaṁ, ānanda, anavakāso, yaṁ tathāgato vajjīnaṁ vā vajjiputtakānaṁ vā kāraṇā sāvakānaṁ pārājikaṁ sikkhāpadaṁ paññattaṁ samūhaneyyā”tiādi anupaññattiyaṁ vuttaṁ.",
  "tika-vin01t20:370_1": "Ye pana avibbhamitvā saliṅge ṭhitāyeva uppannakukkuccā bhagavato etamatthaṁ ārocesuṁ, te sandhāya “āpattiṁ tumhe, bhikkhave, āpannā pārājika”nti idha vuttaṁ.",
  "tika-vin01t20:370_2": "Keci pana imaṁ adhippāyaṁ ajānantāva “aññameva makkaṭivatthu vajjiputtakavatthu ca vinītavatthūsu āgata”nti vadanti.",
  "tika-vin01t20:371_0": "Kuse ganthetvāti kusatiṇāni ganthetvā.",
  "tika-vin01t20:371_1": "Kesehīti manussakesehi.",
  "tika-vin01t20:371_2": "Taṁ rāganti kāyasaṁsaggarāgaṁ.",
  "tika-vin01t20:371_3": "Ñatvāti sayameva jānitvā.",
  "tika-vin01t20:371_4": "Yadi kāyasaṁsaggarāgena kataṁ, kāyasaṁsaggarāgasikkhāpadassa vinītavatthūsu avatvā idha kasmā vuttanti? Vuccate –",
  "tika-vin01t20:371_5": "kiñcāpi taṁ kāyasaṁsaggarāgena kataṁ, tassa pana bhikkhuno pārājikakkhette katupakkamattā “pārājikaṁ nu kho ahaṁ āpanno”ti pārājikavisayaṁ kukkuccaṁ ahosīti idha vuttaṁ.",
  "tika-vin01t20:371_6": "Tenevāha –",
  "tika-vin01t20:371_7": "“anāpatti bhikkhu pārājikassa, āpatti saṅghādisesassā”ti.",
  "tika-vin01t20:372_0": "68.Atidassanīyāti divasampi passantānaṁ atittikaraṇato ativiya dassanayoggā.",
  "tika-vin01t20:372_1": "Vaṇṇapokkharatāyāti ettha pokkharatā vuccati sundarabhāvo, vaṇṇassa pokkharatā vaṇṇapokkharatā, tāya vaṇṇapokkharatāya, vaṇṇasampattiyāti attho.",
  "tika-vin01t20:372_2": "Porāṇā pana pokkharanti sarīraṁ vadanti, vaṇṇaṁ vaṇṇameva.",
  "tika-vin01t20:372_3": "Tesaṁ matena vaṇṇañca pokkharañca vaṇṇapokkharāni, tesaṁ bhāvo vaṇṇapokkharatā, tasmā vaṇṇapokkharatāyāti parisuddhena vaṇṇena ceva sarīrasaṇṭhānasampattiyā cāti attho.",
  "tika-vin01t20:372_4": "Atha vā vaṇṇasampannaṁ pokkharaṁ vaṇṇapokkharanti uttarapadalopo pubbapadassa daṭṭhabbo, tassa bhāvo vaṇṇapokkharatā, tāya vaṇṇapokkharatāya, vaṇṇasampannasarīratāyāti attho.",
  "tika-vin01t20:372_5": "Padhaṁsesīti abhibhavīti attho.",
  "tika-vin01t20:372_6": "Kathaṁ pana asādiyantī nisīdīti āha –",
  "tika-vin01t20:372_7": "“asaddhammādhippāyena…pe…",
  "tika-vin01t20:372_8": "khāṇukā viyā”ti.",
  "tika-vin01t20:373_0": "Nalimpatīti na allīyati.",
  "tika-vin01t20:373_1": "Kāmesūti vatthukāmakilesakāmesu.",
  "tika-vin01t20:373_2": "Idaṁ vuttaṁ hoti –",
  "tika-vin01t20:373_3": "yathā paduminipaṇṇe udakabindu na saṇṭhāti, yathā ca sūcimukhe sāsapo na santiṭṭhati, evameva yo abbhantare duvidhenapi kāmena na limpati, tasmiṁ kāmo na saṇṭhāti, tamahaṁ brāhmaṇaṁ vadāmīti.",
  "tika-vin01t20:374_0": "69.Purisasaṇṭhānaṁ antarahitaṁ, itthisaṇṭhānaṁ uppannanti phalassa vināsuppādadassanena kāraṇassapi vināsuppādā vuttāti daṭṭhabbaṁ.",
  "tika-vin01t20:374_1": "Purisindriye hi naṭṭhe purisasaṇṭhānaṁ antaradhāyati, itthindriye samuppanne itthisaṇṭhānaṁ pātubhavati.",
  "tika-vin01t20:374_2": "Tathā hi “yassa itthindriyaṁ uppajjati, tassa purisindriyaṁ uppajjatīti? No.",
  "tika-vin01t20:374_3": "Yassa vā pana purisindriyaṁ uppajjati, tassa itthindriyaṁ uppajjatīti?",
  "tika-vin01t20:374_4": "No”ti yamakapakaraṇe vuttattā indriyadvayassa ekasmiṁ santāne sahapavattiyā asambhavato yasmiṁ khaṇe itthindriyaṁ pātubhavati, tato pubbe sattarasamacittato paṭṭhāya purisindriyaṁ nuppajjati.",
  "tika-vin01t20:374_5": "Tato pubbe uppannesu ca purisindriyesu sahajarūpehi saddhiṁ kamena niruddhesu tasmiṁ santāne itthindriyaṁ uppajjati.",
  "tika-vin01t20:374_6": "Tato purisasaṇṭhānākārena pavattesu kammajarūpesu sesarūpesu ca kañci kālaṁ pavattitvā niruddhesu itthisaṇṭhānākārena ca catujarūpasantatiyā pavattāya purisasaṇṭhānaṁ antarahitaṁ, itthisaṇṭhānaṁ pātubhūtanti vuccati.",
  "tika-vin01t20:374_7": "Itthiyā purisaliṅgapātubhāvepi ayameva nayo veditabbo.",
  "tika-vin01t20:375_0": "Purisaliṅgaṁ uttamaṁ, itthiliṅgaṁ hīnanti iminā ca purisindriyassa uttamabhāvo, itthindriyassa ca hīnabhāvo vuttoti daṭṭhabbaṁ.",
  "tika-vin01t20:375_1": "Na hi indriyassa hīnukkaṭṭhabhāvaṁ vinā tannissayassa liṅgassa hīnukkaṭṭhatā sambhavati.",
  "tika-vin01t20:375_2": "Purisaliṅgaṁ balavaakusalena antaradhāyatītiādināpi indriyasseva vināsuppādā vuttāti daṭṭhabbaṁ.",
  "tika-vin01t20:375_3": "Indriye hi vinaṭṭhe uppanne ca tannissayassa liṅgassapi antaradhānaṁ patiṭṭhānañca sambhavati.",
  "tika-vin01t20:375_4": "Kathaṁ panettha purisaliṅgaṁ balavaakausalena antaradhāyati, itthiliṅgaṁ dubbalakusalena patiṭṭhātīti? Vuccate –",
  "tika-vin01t20:375_5": "paṭisandhiyaṁ tāva purisindriyuppādakaṁ anupahatasāmatthiyaṁ balavakusalakammaṁ yāvatāyukaṁ purisindriyameva uppādeti, antarā pana kenaci laddhapaccayena pāradārikattādinā balavaakusalakammena upahatasāmatthiyaṁ tadeva paṭisandhidāyakaṁ kusalakammaṁ dubbalībhūtaṁ purisindriyaṁ anuppādetvā attano sāmatthiyānurūpaṁ itthindriyaṁ pavatte uppādeti.",
  "tika-vin01t20:375_6": "Yadā pana paṭisandhidānakāleyeva kenaci laddhapaccayena pāradārikattādinā balavaakusalakammena purisindriyuppādanasāmatthiyaṁ upahataṁ hoti, tadā dubbalībhūtaṁ kusalakammaṁ purisindriyaṁ anuppādetvā paṭisandhiyaṁyeva itthindriyaṁ uppādeti.",
  "tika-vin01t20:375_7": "Tasmā “purisaliṅgaṁ balavaakusalena antaradhāyati, itthiliṅgaṁ dubbalakusalena patiṭṭhātī”ti vuccati.",
  "tika-vin01t20:376_0": "Dubbalaakusalena antaradhāyatīti pāradārikattādibalavaakusalakammassa purisindriyuppādanavibandhakassa dubbalabhāve sati antaradhāyantaṁ itthiliṅgaṁ dubbalaakusalena antaradhāyatīti vuttaṁ.",
  "tika-vin01t20:376_1": "Tathā hi pāradārikattādinā balavaakusalakammena bāhitattā purisindriyuppādane asamatthaṁ paṭisandhiyaṁ itthiyā itthindriyuppādakaṁ dubbalakusalakammaṁ yadā pavattiyaṁ brahmacariyavāsamicchācārapaṭivirativasena purisattapatthanāvasena vā katupacitabalavakusalakammena āhitasāmatthiyaṁ purisindriyuppādane samatthaṁ itthindriyaṁ anuppādetvā attano sāmatthiyānurūpaṁ purisindriyaṁ uppādeti, tadā purisindriyuppādanavibandhakassa balavaakusalakammassa dubbalabhāve sati taṁ itthindriyaṁ antarahitanti “itthiliṅgaṁ antaradhāyantaṁ dubbalaakusalena antaradhāyatī”ti vuccati.",
  "tika-vin01t20:376_2": "Yathāvuttanayeneva balavatā kusalakammena purisindriyassa uppāditattā “purisaliṅgaṁ balavakusalena patiṭṭhātī”ti vuccati.",
  "tika-vin01t20:376_3": "Pubbe itthibhūtassa paṭisandhiyaṁ purisindriyuppādepi ayaṁ nayo veditabbo.",
  "tika-vin01t20:376_4": "Ubhayampi akusalena antaradhāyati, kusalena paṭilabbhatīti idaṁ sugatibhavaṁ sandhāya vuttaṁ, duggatiyaṁ pana ubhinnaṁ uppatti vināso ca akusalakammenevāti daṭṭhabbaṁ.",
  "tika-vin01t20:377_0": "Ubhinnampisahaseyyāpatti hotīti “yo pana bhikkhu mātugāmena sahaseyyaṁ kappeyya, pācittiyaṁ.",
  "tika-vin01t20:377_1": "Yā pana bhikkhunī purisena sahaseyyaṁ kappeyya, pācittiya”nti vuttattā ubhinnampi sahaseyyavasena pācittiyāpatti hoti.",
  "tika-vin01t20:377_2": "Dukkhīti cetodukkhasamaṅgitāya dukkhī.",
  "tika-vin01t20:377_3": "Dummanoti dosena duṭṭhamano, virūpamano vā domanassābhibhūtatāya.",
  "tika-vin01t20:377_4": "“Samassāsetabbo”ti vatvā samassāsetabbavidhiṁ dassento “hotu mā cintayitthā”tiādimāha.",
  "tika-vin01t20:377_5": "Anāvaṭoti avārito.",
  "tika-vin01t20:377_6": "Dhammoti pariyattipaṭipattipaṭivedhasaṅkhāto tividhopi saddhammo.",
  "tika-vin01t20:377_7": "Saggo ca maggo ca saggamaggo, saggassa vā maggo saggamaggo, saggūpapattisādhikā paṭipatti.",
  "tika-vin01t20:377_8": "Bhikkhuniyā saddhiṁ saṁvidhāya addhānagamane āpatti pariharitabbāti dassento “saṁvidahanaṁ parimocetvā”ti āha.",
  "tika-vin01t20:377_9": "“Mayaṁ asukaṁ nāma ṭhānaṁ gacchāmā”ti vatvā “ehi saddhiṁ gamissāmā”tiādinā asaṁvidahitattā anāpatti.",
  "tika-vin01t20:378_0": "Bahigāmeti attano vasanagāmato bahi.",
  "tika-vin01t20:378_1": "Gāmantaranadīpārarattivippavāsagaṇaohīyanāpattīhi anāpattīti “dutiyikā bhikkhunī pakkantā vā hotī”tiādinā vuttaanāpattilakkhaṇehi saṁsandanato vuttaṁ.",
  "tika-vin01t20:378_2": "Ārādhikāti cittārādhane samatthā.",
  "tika-vin01t20:378_3": "Tā kopetvāti tā pariccajitvā.",
  "tika-vin01t20:378_4": "Lajjiniyo…pe…",
  "tika-vin01t20:378_5": "labbhatīti “saṅgahe asati ukkaṇṭhitvā vibbhameyyāpī”ti saṅgahavaseneva vuttaṁ.",
  "tika-vin01t20:378_6": "Alajjiniyo…pe…",
  "tika-vin01t20:378_7": "labbhatīti alajjibhāvato asantapakkhaṁ bhajantīti vuttaṁ.",
  "tika-vin01t20:378_8": "Aññātikā…pe…",
  "tika-vin01t20:378_9": "vaṭṭatīti idaṁ pana imissā āveṇikaṁ katvā aṭṭhakathāyaṁ anuññātanti vadanti.",
  "tika-vin01t20:378_10": "Bhikkhubhāvepīti bhikkhukālepi.",
  "tika-vin01t20:378_11": "Parisāvacaroti upajjhāyo ca ācariyo ca hutvā parisupaṭṭhāko.",
  "tika-vin01t20:378_12": "Aññassa santike nissayo gahetabboti tassa santike upasampannehi saddhivihārikehi aññassa ācariyassa santike nissayo gahetabbo.",
  "tika-vin01t20:378_13": "Taṁ nissāya vasantehipīti antevāsike sandhāya vadati.",
  "tika-vin01t20:378_14": "Upajjhā gahetabbāti upasampadatthaṁ upajjhā gahetabbā, aññassa santike upasampajjitabbanti vuttaṁ hoti.",
  "tika-vin01t20:379_0": "Vinayakammanti vikappanaṁ sandhāya vuttaṁ.",
  "tika-vin01t20:379_1": "Puna kātabbanti puna vikappetabbaṁ.",
  "tika-vin01t20:379_2": "Puna paṭiggahetvā sattāhaṁ vaṭṭatīti “anujānāmi, bhikkhave, bhikkhunīnaṁ sannidhi bhikkhūhi, bhikkhūnaṁ sannidhi bhikkhunīhi paṭiggāhāpetvā paribhuñjitu”nti vacanato puna paṭiggahitaṁ tadahu sāmisampi vaṭṭatīti dassanatthaṁ vuttaṁ.",
  "tika-vin01t20:379_3": "Sattame divaseti idaṁ tañca nissaggiyaṁ anāpajjitvāva punapi sattāhaṁ paribhuñjituṁ vaṭṭatīti dassanatthaṁ vuttaṁ.",
  "tika-vin01t20:379_4": "Yasmā pana bhikkhuniyā nissaggiyaṁ bhikkhussa vaṭṭati, bhikkhussa nissaggiyaṁ bhikkhuniyā vaṭṭati, tasmā aṭṭhamepi divase liṅgaparivatte sati anissajjitvāva antosattāhe paribhuñjituṁ vaṭṭatīti vadanti.",
  "tika-vin01t20:379_5": "Taṁ pakatatto rakkhatīti aparivattaliṅgo taṁ paṭiggahaṇavijahanato rakkhati, avibhattatāya paṭiggahaṇaṁ na vijahatīti adhippāyo.",
  "tika-vin01t20:379_6": "Sāmaṁ gahetvāna nikkhipeyyāti paṭiggahetvā sayaṁ nikkhipeyya.",
  "tika-vin01t20:379_7": "Paribhuñjantassaāpattīti liṅgaparivatte sati paṭiggahaṇavijahanato puna paṭiggahetvā paribhuñjantassa āpatti.",
  "tika-vin01t20:380_0": "“Hīnāyāvattanenāti pārājikaṁ āpannassa gihibhāvūpagamanenā”ti tīsupi gaṇṭhipadesu vuttaṁ, taṁ suvuttaṁ.",
  "tika-vin01t20:380_1": "Na hi pārājikaṁ anāpannassa sikkhaṁ appaccakkhāya “vibbhamissāmī”ti gihiliṅgaggahaṇamattena bhikkhubhāvo vinassati.",
  "tika-vin01t20:380_2": "Pārājikaṁ āpanno ca bhikkhuliṅge ṭhito yāva na paṭijānāti, tāva attheva tassa bhikkhubhāvo, na so anupasampannasaṅkhyaṁ gacchati.",
  "tika-vin01t20:380_3": "Tathā hi so saṁvāsaṁ sādiyantopi theyyasaṁvāsako na hoti, sahaseyyādiāpattiṁ na janeti, omasavāde pācittiyañca janeti.",
  "tika-vin01t20:380_4": "Teneva “asuddho hoti puggalo aññataraṁ pārājikaṁ dhammaṁ ajjhāpanno, tañce suddhadiṭṭhi samāno okāsaṁ kārāpetvā akkosādhippāyo vadeti, āpatti omasavādassā”ti omasavāde pācittiyaṁ vuttaṁ.",
  "tika-vin01t20:380_5": "Asati hi bhikkhubhāve dukkaṭaṁ bhaveyya, sati ca bhikkhubhāve paṭiggahitassa paṭiggahaṇavijahanaṁ nāma ayuttaṁ, tasmā sabbaso bhikkhubhāvassa abhāvato pārājikaṁ āpajjitvā gihiliṅgaggahaṇena gihibhāvūpagamanaṁ idha “hīnāyāvattana”nti adhippetaṁ, na pana pakatattassa gihiliṅgaggahaṇamattaṁ.",
  "tika-vin01t20:380_6": "Teneva katthaci sikkhāpaccakkhānena samānagatikattā hīnāyāvattanaṁ visuṁ na gaṇhanti.",
  "tika-vin01t20:380_7": "Sikkhāpaccakkhānena paṭiggahaṇavijahane vutte pārājikaṁ āpannassa gihibhāvūpagamanena sabbaso bhikkhubhāvassa abhāvato vattabbameva natthīti.",
  "tika-vin01t20:380_8": "Tathā hi buddhadattācariyena attano vinayavinicchaye –",
  "tika-vin01t20:381_0": "“Acchedagāhanirapekkhanisaggato ca,",
  "tika-vin01t20:382_0": "Sikkhāppahānamaraṇehi ca liṅgabhedā;",
  "tika-vin01t20:383_0": "Dānena tassa ca parassa abhikkhukassa,",
  "tika-vin01t20:384_0": "Sabbaṁ paṭiggahaṇameti vināsameva”nti. –",
  "tika-vin01t20:385_0": "Ettakameva vuttaṁ. Tathā dhammasirittherenapi –",
  "tika-vin01t20:386_0": "“Sikkhāmaraṇaliṅgehi, anapekkhavisaggato;",
  "tika-vin01t20:387_0": "Acchedānupasampanna-dānā gāhopasammatī”ti. –",
  "tika-vin01t20:388_0": "Vuttaṁ.",
  "tika-vin01t20:388_1": "Yadi ca pakatattassa gihiliṅgaggahaṇamattenapi paṭiggahaṇaṁ vijaheyya, tepi ācariyā visuṁ tampi vadeyyuṁ, na vuttañca, tato viññāyati “pakatattassa gihiliṅgaggahaṇamattaṁ idha hīnāyāvattananti nādhippeta”nti.",
  "tika-vin01t20:388_2": "Bhikkhuniyā pana sikkhāpaccakkhānassa abhāvato gihiliṅgaggahaṇamattenapi paṭiggahaṇaṁ vijahati.",
  "tika-vin01t20:389_0": "Anapekkhavissajjanenāti aññassa adatvāva anatthikatāya “natthi iminā kammaṁ, na idāni naṁ paribhuñjissāmī”ti vatthūsu vā “puna paṭiggahetvā paribhuñjissāmī”ti paṭiggahaṇe vā anapekkhavissajjanena.",
  "tika-vin01t20:389_1": "Acchinditvā gāhenāti corādīhi acchinditvā gahaṇena.",
  "tika-vin01t20:390_0": "Etthāti bhikkhuvihāre.",
  "tika-vin01t20:390_1": "Uparopakāti tena ropitā rukkhagacchā.",
  "tika-vin01t20:390_2": "Terasasu sammutīsūti bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutisaṅkhātāsu terasasu sammutīsu.",
  "tika-vin01t20:390_3": "Kāmaṁ purimikāya pacchimikāya ca senāsanaggāho paṭippassambhatiyeva, purimikāya pana senāsanaggāhe paṭippassaddhe pacchimikāya aññattha upagantuṁ sakkāti purimikāya senāsanaggāhapaṭippassaddhiṁ visuṁ dassetvā pacchimikāya senāsanaggāhe paṭippassaddhe na sakkā aññattha upagantunti tattha bhikkhūhi kattabbasaṅgahaṁ dassento “sace pacchimikāya senāsane gahite”tiādimāha.",
  "tika-vin01t20:391_0": "Pakkhamānattameva dātabbanti bhikkhunīnaṁ paṭicchannāyapi āpattiyā mānattacārasseva anuññātattā.",
  "tika-vin01t20:391_1": "Puna pakkhamānattameva dātabbanti bhikkhukāle ciṇṇamānattābhāvato.",
  "tika-vin01t20:391_2": "Bhikkhunīhi abbhānakammaṁ kātabbanti bhikkhukāle ciṇṇamānattatāya bhikkhunīkālepi ciṇṇamānattā icceva saṅkhyaṁ gacchatīti katvā vuttaṁ.",
  "tika-vin01t20:391_3": "Sace akusalavipāke…pe…",
  "tika-vin01t20:391_4": "chārattaṁ mānattameva dātabbanti mānattaṁ carantassa liṅgaparivattādhikārattā vuttaṁ.",
  "tika-vin01t20:391_5": "Sace pana bhikkhukāle paṭicchannāya sādhāraṇāpattiyā parivasantassa asamādiṇṇaparivāsassa vā liṅgaṁ parivattati, tassa bhikkhunīkāle pakkhamānattaṁ carantassa akusalavipāke parikkhīṇe puna liṅge parivattite parivāsaṁ datvā parivutthaparivāsassa chārattaṁ mānattaṁ dātabbanti vadanti.",
  "tika-vin01t20:392_0": "Sañcarittāpattīti sādhāraṇāpattidassanatthaṁ vuttaṁ.",
  "tika-vin01t20:392_1": "Parivāsadānaṁ natthīti bhikkhukāle appaṭicchannabhāvato.",
  "tika-vin01t20:392_2": "Bhikkhunīkāle pana ārocitāpi sādhāraṇāpatti sace bhikkhukāle anārocitā, paṭicchannāva hotīti vadanti.",
  "tika-vin01t20:392_3": "Bhikkhūhi mānatte adinneti aciṇṇamānattāya liṅgaparivatte sati.",
  "tika-vin01t20:392_4": "Bhikkhunībhāve ṭhitāyapi tā suppaṭippassaddhā evāti sambandho.",
  "tika-vin01t20:392_5": "Yā āpattiyo pubbe paṭippassaddhāti yā asādhāraṇāpattiyo pubbe bhikkhubhāve paṭippassaddhā.",
  "tika-vin01t20:392_6": "“Pārājikaṁ āpannassa liṅgaparivatte sati santānassa ekattā na puna so upasampadaṁ labhati, tathā vibbhantāpi bhikkhunī liṅgaparivatte sati puna upasampadaṁ na labhatī”ti vadanti.",
  "tika-vin01t20:393_0": "71.",
  "tika-vin01t20:393_1": "“Anupādinnakesūti adhikārattā upādinnakepi eseva nayoti vutta”nti cūḷagaṇṭhipade majjhimagaṇṭhipade ca vuttaṁ, taṁ duvuttaṁ.",
  "tika-vin01t20:393_2": "Na hi upādinnakesu nimitte upakkamantassa dukkaṭaṁ dissati.",
  "tika-vin01t20:393_3": "Tathā hi upādinnakesu nimitte appavesetvā bahi upakkamantassa thullaccayaṁ vuttaṁ “na ca, bhikkhave, rattacittena aṅgajātaṁ chupitabbaṁ, yo chupeyya, āpatti thullaccayassā”ti vuttattā.",
  "tika-vin01t20:393_4": "Ettha ca yaṁ vattabbaṁ, taṁ sabbaṁ aṭṭhakathāyaṁ pubbe vicāritameva.",
  "tika-vin01t20:393_5": "Dukkaṭamevāti mocanarāgassa abhāvato.",
  "tika-vin01t20:393_6": "Tathevāti muccatu vā mā vāti imamatthaṁ atidissati.",
  "tika-vin01t20:394_0": "Avisayoti asādiyanaṁ nāma evarūpe ṭhāne dukkaranti katvā vuttaṁ.",
  "tika-vin01t20:394_1": "Mātugāmassa vacanaṁ gahetvāti “ahaṁ vāyamissāmi, tvaṁ mā vāyamī”tiādinā vuttavacanaṁ gahetvā.",
  "tika-vin01t20:394_2": "Ubhayavāyāmeneva āpattīti saññāya “tvaṁ mā vāyamī”ti vuttaṁ.",
  "tika-vin01t20:395_0": "73.Vaṭṭakateti imassa atthaṁ dassento “vivaṭe”ti āha.",
  "tika-vin01t20:395_1": "“Pārājikabhayena ākāsagatameva katvā pavesanādīni karontassa sahasā tālukaṁ vā passaṁ vā aṅgajātaṁ phusati ce, dukkaṭameva methunarāgassa abhāvato”ti vadanti, upaparikkhitvā gahetabbo.",
  "tika-vin01t20:395_2": "Suphusitāti suṭṭhu pihitā.",
  "tika-vin01t20:395_3": "Antomukhe okāso natthīti dantānaṁ supihitabhāvato antomukhe pavesetuṁ okāso natthi.",
  "tika-vin01t20:395_4": "Uppāṭite pana oṭṭhamaṁse dantesuyeva upakkamantassa thullaccayanti pataṅgamukhamaṇḍūkassa mukhasaṇṭhāne viya vaṇasaṅkhepavasena thullaccayaṁ.",
  "tika-vin01t20:395_5": "“Methunarāgena itthiyā appavesento nimittena nimittaṁ chupati, thullaccaya”nti iminā vā lakkhaṇena samānattā idha thullaccayaṁ vuttaṁ.",
  "tika-vin01t20:395_6": "Bahi nikkhantadantajivhāsupi eseva nayo.",
  "tika-vin01t20:396_0": "Amuccante thullaccayanti “ceteti upakkamati na muccati, āpatti thullaccayassā”ti vacanato.",
  "tika-vin01t20:396_1": "Nijjhāmataṇhikādīti ādi-saddena khuppipāsikādipetīnaṁ saṅgaho daṭṭhabbo.",
  "tika-vin01t20:396_2": "Allīyitumpi na sakkāti nijjhāmataṇhikānaṁ lomakūpehi samuṭṭhitaaggijālāhi niccaṁ pajjalitasarīratāya khuppipāsikādīnaṁ ativiya paṭikūlavirūpabībhacchaaṭṭhicammāvasiṭṭhaniccāturasarīratāya āmasitumpi na sakkā.",
  "tika-vin01t20:396_3": "Devatā viya sampattiṁ anubhontīti ettha yāsanti sāmivacanaṁ yāti paccattavacanena vipariṇāmetvā yojetabbaṁ “yā devatā viya sampattiṁ anubhontī”ti.",
  "tika-vin01t20:396_4": "Dassanādīsu dassanaṁ nāma bhikkhunā tāsaṁ dassanaṁ, gahaṇampi bhikkhunāva tāsaṁ aṅgapaccaṅgagahaṇaṁ.",
  "tika-vin01t20:396_5": "Āmasanādīni pana tāsaṁ kiccāni.",
  "tika-vin01t20:396_6": "Tattha āmasanaṁ nāma attano sarīrena bhikkhuno sarīrassa upari āmasanamattaṁ, phusanaṁ tato daḷhataraṁ katvā samphusanaṁ, ghaṭṭanaṁ tatopi daḷhataraṁ katvā sarīrena sarīrassa ghaṭṭanaṁ.",
  "tika-vin01t20:396_7": "Visaññaṁ katvāti yathā so katampi upakkamanaṁ na jānāti, evaṁ katvā.",
  "tika-vin01t20:396_8": "Yadipi āmasanādi tassā kiccaṁ, tathāpi teneva anāpattiṁ avatvā “taṁ puggalaṁ visaññaṁ katvā”ti vacanato akatavisañño jānitvā sādiyati ce, pārājikameva.",
  "tika-vin01t20:396_9": "Bhikkhuno pana dassanagahaṇesu sati asādiyanaṁ nāma na hotīti dassanagahaṇesu paññāyamānesu anāpatti na vuttā.",
  "tika-vin01t20:396_10": "Yadi pana paṭhamaṁ dassanagahaṇesu sati pacchā taṁ puggalaṁ visaññaṁ katvā āmasanādīni karontī attano manorathaṁ pūretvā gacchati, natthi pārājikaṁ.",
  "tika-vin01t20:397_0": "Upahatakāyappasādoti anaṭṭhepi kāyappasāde kāyaviññāṇuppādane asamatthatāpādanavasena vātapittādīhi upahatakāyappasādo.",
  "tika-vin01t20:397_1": "Sevanacittavasena āpattīti yathā santhatanimittavasena upādinnaphassaṁ avindantassapi sevanacittavasena āpatti, evamidhāpi pittavātādinā upahatakāyappasādattā avediyantassapi sevanacittavasena āpatti.",
  "tika-vin01t20:398_0": "Nanu ca chupitamattavatthusmiṁ “methunaṁ dhammaṁ paṭisevissāmīti chupitamatte vippaṭisārī ahosī”ti vuttattā methunassa pubbapayoge dukkaṭena bhavitabbaṁ, atha kasmā “āpatti saṅghādisesassā”ti vuttanti imaṁ antolīnacodanaṁ manasikatvā taṁ pariharituṁ “yo methuna”ntiādi āraddhaṁ.",
  "tika-vin01t20:398_1": "Tattha sīsanti maggena maggapaṭipādanaṁ.",
  "tika-vin01t20:398_2": "Tañhi payogānaṁ matthakasadisattā “sīsa”nti vuttaṁ tato paraṁ payogābhāvato.",
  "tika-vin01t20:398_3": "Dukkaṭe tiṭṭhantīti dukkaṭaṁ janenti.",
  "tika-vin01t20:398_4": "Dukkaṭañhi janentā hatthaggāhādayo payogā “dukkaṭe tiṭṭhantī”ti vuttā aññissā āpattiyā janakavasena appavattanato.",
  "tika-vin01t20:399_0": "74.Jātipupphagumbānanti jātisumanagumbānaṁ.",
  "tika-vin01t20:399_1": "Ussannatāyāti bāhullatāya.",
  "tika-vin01t20:399_2": "Upacāreti āsannappadese.",
  "tika-vin01t20:399_3": "Tena vātupatthambhenāti “aṅgamaṅgāni vātupatthaddhāni hontī”ti evaṁ vuttavātupatthambhena.",
  "tika-vin01t20:399_4": "Iminā niddokkamanassa kāraṇaṁ vuttaṁ.",
  "tika-vin01t20:399_5": "Ekarasanti āvajjanādivīthicittehi abbokiṇṇaṁ.",
  "tika-vin01t20:400_0": "76.Saṅgāmasīsayodhobhikkhūti yasmā kilesārīhi anabhibhūto hutvā te parājesi, tasmā saṅgāmamukhe yodhasadiso bhikkhu.",
  "tika-vin01t20:401_0": "77.Uppanne vatthusminti methunavatthusmiṁ uppanne.",
  "tika-vin01t20:401_1": "Parivattakadvāramevāti saṁvaraṇavivaraṇavasena ito cito ca parivattanayoggadvārameva.",
  "tika-vin01t20:401_2": "Rukkhasūcikaṇṭakadvāranti rukkhasūcidvāraṁ kaṇṭakadvārañca.",
  "tika-vin01t20:401_3": "“Rukkhasūcidvāraṁ kaṇṭakadvāra”micceva vā pāṭho.",
  "tika-vin01t20:401_4": "Yaṁ ubhosu passesu rukkhathambhe nikhaṇitvā tattha vijjhitvā majjhe dve tisso rukkhasūciyo pavesetvā karonti, taṁ rukkhasūcidvāraṁ.",
  "tika-vin01t20:401_5": "Yaṁ pavesananikkhamanakāle apanetvā thakanayoggaṁ, ekāya bahūhi vā kaṇṭakasākhāhi kataṁ, taṁ kaṇṭakadvāraṁ.",
  "tika-vin01t20:401_6": "Cakkalakayuttadvāranti heṭṭhā etaṁ cakkaṁ yojetvā kataṁ mahādvāraṁ, yaṁ na sakkā ekena saṁvarituṁ vivarituñca.",
  "tika-vin01t20:401_7": "Gopphetvāti rajjūhi ganthetvā.",
  "tika-vin01t20:401_8": "Ekaṁ dussasāṇidvāramevāti ettha kilañjasāṇidvārampi saṅgahaṁ gacchati.",
  "tika-vin01t20:402_0": "Yattha dvāraṁ saṁvaritvā nipajjituṁ na sakkā hoti, tattha kattabbavidhiṁ dassetuṁ “sace bahūnaṁ vaḷañjanaṭṭhānaṁ hotī”tiādi vuttaṁ.",
  "tika-vin01t20:402_1": "Bahūnaṁ avaḷañjanaṭṭhānepi ekaṁ āpucchitvā nipajjituṁ vaṭṭatiyeva.",
  "tika-vin01t20:402_2": "Atha bhikkhū…pe…",
  "tika-vin01t20:402_3": "nisinnā hontīti idaṁ tattha bhikkhūnaṁ sannihitabhāvasandassanatthaṁ vuttaṁ.",
  "tika-vin01t20:402_4": "“Nisinno vā pana hotu nipanno vā, yena kenaci iriyāpathena samannāgato sace tattha sannihito hoti, ābhogaṁ kātuṁ vaṭṭatī”ti tīsupi gaṇṭhipadesu vuttaṁ.",
  "tika-vin01t20:402_5": "Keci pana “nisinnā hontīti vacanato sace nipannā honti, ābhogaṁ kātuṁ na vaṭṭatī”ti vadanti, taṁ na sundaraṁ.",
  "tika-vin01t20:402_6": "Yadi hi “nisinnā hontī”ti vacanato nipanne ābhogaṁ kātuṁ na vaṭṭati, ṭhitepi caṅkamantepi ābhogaṁ kātuṁ na vaṭṭati.",
  "tika-vin01t20:402_7": "Na hi nisinnavacanaṁ nipannaṁyeva nivatteti, tasmā “nisinnā hontī”ti idaṁ tattha tesaṁ atthitāmattasandassanatthaṁ, na sesairiyāpathasamaṅgitānivattanatthaṁ.",
  "tika-vin01t20:402_8": "Evaṁ santepi nipajjitvā niddāyanto asantapakkhe ṭhitattā ābhogāraho na hotīti amhākaṁ khanti.",
  "tika-vin01t20:402_9": "Asantapakkhe ṭhitattāyeva hi raho nisajjāya nipajjitvā niddāyanto anāpattiṁ na karotīti vuttaṁ.",
  "tika-vin01t20:402_10": "Dvārasaṁvaraṇaṁ nāma bhikkhunīādīnaṁ pavesananivāraṇatthanti āha –",
  "tika-vin01t20:402_11": "“bhikkhuniṁ vā mātugāmaṁ vā āpucchituṁ na vaṭṭatī”ti.",
  "tika-vin01t20:402_12": "“Itthiubhatobyañjanakaṁ itthipaṇḍakañca āpucchituṁ na vaṭṭatī”ti vadanti.",
  "tika-vin01t20:402_13": "Mātugāmassa antogabbhe ṭhitabhāvaṁ jānitvāpi dvāre yathāvuttavidhiṁ katvā nipajjantassa anāpatti.",
  "tika-vin01t20:402_14": "Nisseṇiṁ āropetvāti uparitalaṁ āropetvā visaṅkharitvā bhūmiyaṁ pātetvā chinditvā vā nipajjitumpi vaṭṭati.",
  "tika-vin01t20:402_15": "Dvepi dvārāni jaggitabbānīti ettha sace ekasmiṁ dvāre kavāṭaṁ vā natthi, heṭṭhā vuttanayena saṁvarituṁ vā na sakkā, itaraṁ dvāraṁ asaṁvaritvāpi nipajjituṁ vaṭṭati.",
  "tika-vin01t20:403_0": "Bhikkhācārāpaṭikkammāti bhikkhācārato nivattitvā.",
  "tika-vin01t20:403_1": "Dvārapālassāti dvārakoṭṭhake mahādvāre nisseṇimūle vā ṭhatvā dvārarakkhaṇakassa.",
  "tika-vin01t20:403_2": "Pacchimānaṁ bhāroti ekānubandhavasena āgacchante sandhāya vuttaṁ.",
  "tika-vin01t20:403_3": "Asaṁvutadvāre antogabbhe vāti yojetabbaṁ.",
  "tika-vin01t20:403_4": "Bahi vāti gabbhato bahi.",
  "tika-vin01t20:403_5": "Nipajjanakālepi…pe…",
  "tika-vin01t20:403_6": "vaṭṭatiyevāti ettha “dvārajagganakassa tadadhīnattā tadā tassa tattha sannihitāsannihitabhāvaṁ anupadhāretvāpi ābhogaṁ kātuṁ vaṭṭatiyevā”ti vadanti.",
  "tika-vin01t20:404_0": "Yena kenaci parikkhitteti pākārena vā vatiyā vā yena kenaci parikkhitte.",
  "tika-vin01t20:404_1": "“Parikkhepassa uccato pamāṇaṁ sahaseyyappahonake vuttanayena veditabba”nti vadanti.",
  "tika-vin01t20:404_2": "Yadi pana ekasmiṁ padese parikkhepo vuttappamāṇato nīcataro hoti, vaṭṭati.",
  "tika-vin01t20:404_3": "Mahāpariveṇaṁ hotīti mahantaṁ aṅgaṇaṁ hoti.",
  "tika-vin01t20:404_4": "Mahābodhiyaṅgaṇalohapāsādayaṅgaṇasadisanti bahusañcāradassanatthaṁ vuttaṁ, na mahāparicchedadassanatthaṁ.",
  "tika-vin01t20:404_5": "Aruṇe uggate uṭṭhahati, anāpattīti suddhacittena nipannassa niddāyantasseva aruṇe uggateyeva niddāvaseneva anāpatti.",
  "tika-vin01t20:404_6": "Pabujjhitvā puna supati, āpattīti aruṇe uggate pabujjhitvā aruṇuggamanaṁ ajānitvāpi anuṭṭhahitvāva sayitasantānena sayantassa āpatti, purāruṇe pabujjhitvāpi ajānitvā sayitasantānena sayantassapi aruṇe uggate āpattiyeva.",
  "tika-vin01t20:404_7": "Yathāparicchedameva vuṭṭhātīti aruṇe uggateyeva uṭṭhahati.",
  "tika-vin01t20:404_8": "Tassa āpattīti asuddhacitteneva nipannattā niddāyantassapi aruṇe uggate divāpaṭisallānamūlikā āpatti.",
  "tika-vin01t20:404_9": "“Evaṁ nipajjanto anādariyadukkaṭāpi na muccatī”ti vuttattā asuddhacittena nipajjanto aruṇuggamanato puretaraṁ uṭṭhahantopi anuṭṭhahantopi nipajjanakāleyeva anādariyadukkaṭaṁ āpajjati, divāpaṭisallānamūlikaṁ pana dukkaṭaṁ aruṇe uggateyeva āpajjati.",
  "tika-vin01t20:405_0": "Yaṁ panettha tīsupi gaṇṭhipadesu vuttaṁ “rattiṁ dvāraṁ saṁvaritvā nipanno sace aruṇuggamanavelāyaṁ dvāre vivaṭepi nipajjati, tassa āpatti akhette saṁvaritvā nipannattā.",
  "tika-vin01t20:405_1": "Aruṇuggamanavelāyaṁ vivaṭepi dvāre “nipajjissāmī”ti rattiṁ dvāraṁ saṁvaritvāpi nipannassa akhette pihitattā nipajjanakāle anādariyadukkaṭaṁ, aruṇe uggate nipajjanamūladukkaṭañca hoti.",
  "tika-vin01t20:405_2": "Rattiṁ pihitepi apihitepi dvāre nipannassa aruṇuggamanakkhaṇeyeva apihitadvāre pihite pihitadvāre ca puna vivaritvā pihite khette pihitattā anāpattī”ti, taṁ aṭṭhakathāya na sameti.",
  "tika-vin01t20:405_3": "Rattiṁ dvāraṁ asaṁvaritvā nipannasseva hi aruṇuggamane āpatti aṭṭhakathāyaṁ dassitā, tasmā khette vā pihitaṁ hotu akhette vā, saṁvaraṇamevettha pamāṇanti amhākaṁ khanti.",
  "tika-vin01t20:406_0": "Niddāvasena nipajjatīti niddābhibhūtatāya ekapassena nipajjati, evaṁ pana nipanno nipanno nāma na hotīti anāpatti vuttā.",
  "tika-vin01t20:406_1": "Apassāya supantassāti kaṭiyā piṭṭhivemajjhassa ca antare appamattakampi padesaṁ bhūmiṁ aphusāpetvā thambhādiṁ apassāya supantassa.",
  "tika-vin01t20:406_2": "Sahasāva vuṭṭhātīti pakkhalitvā patito viya sahasā vuṭṭhāti.",
  "tika-vin01t20:406_3": "Tattheva sayati na vuṭṭhātīti niddābhibhūtatāya supanto na vuṭṭhāti, na mucchāpareto.",
  "tika-vin01t20:406_4": "Teneva “avisayattā āpatti na dissatī”ti na vuttaṁ.",
  "tika-vin01t20:407_0": "Ekabhaṅgenāti ekassa passassa bhañjanena, heṭṭhā vuttanayena pāde bhūmito amocetvāva ekaṁ passaṁ bhañjitvā nāmetvā nipannoti vuttaṁ hoti.",
  "tika-vin01t20:407_1": "Mahāaṭṭhakathāyaṁ pana mahāpadumattherena vuttanti sambandho.",
  "tika-vin01t20:407_2": "Mucchitvā patitattā therena “avisayattā āpatti na dissatī”ti vuttaṁ.",
  "tika-vin01t20:407_3": "Ācariyā pana yathā yakkhagahitako bandhitvā nipajjāpito ca paravaso hoti, evaṁ aparavasattā mucchitvā patito kañci kālaṁ jānitvāpi nipajjatīti anāpattiṁ na vadanti.",
  "tika-vin01t20:407_4": "Yo ca yakkhagahitako, yo ca bandhitvā nipajjāpitoti imassa mahāaṭṭhakathāvādassa pacchimattā soyeva pamāṇato gahetabbo.",
  "tika-vin01t20:407_5": "Tathā ca vakkhati “sabbattha yo yo aṭṭhakathāvādo vā theravādo vā pacchā vuccati, sova pamāṇato daṭṭhabbo”ti.",
  "tika-vin01t20:407_6": "Yakkhagahitaggahaṇeneva cettha visaññībhūtopi saṅgahitoti veditabbaṁ.",
  "tika-vin01t20:407_7": "Ekabhaṅgena nipanno pana atthato anipannattā muccatiyevāti mahāaṭṭhakathāvādena so appaṭikkhittova hotīti daṭṭhabbaṁ.",
  "tika-vin01t20:407_8": "Divā saṁvaritvā nipannassa kenaci vivaṭepi dvāre anāpatti nipajjanakāle saṁvaritvā nipannattā.",
  "tika-vin01t20:407_9": "Sace divā saṁvaritvā dvārasamīpe nipanno pacchā sayameva dvāraṁ vivarati, evampi vaṭṭati.",
  "tika-vin01t20:407_10": "Acittakā cāyaṁ āpatti kiriyā ca akiriyā ca.",
  "tika-vin01t20:408_0": "78.“Apade padaṁ karonto viyā”ti vatvā puna tamevatthaṁ āvikaronto “ākāse padaṁ dassento viyā”ti āha.",
  "tika-vin01t20:408_1": "Etadagganti eso aggo.",
  "tika-vin01t20:408_2": "Yadidanti yo ayaṁ.",
  "tika-vin01t20:408_3": "Sesamettha uttānatthameva.",
  "tika-vin01t20:409_0": "Vinītavatthuvaṇṇanā niṭṭhitā.",
  "tika-vin01t20:410_0": "Tatridantiādi heṭṭhā vuttatthameva.",
  "tika-vin01t20:411_0": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t20:412_0": "Paṭhamapārājikavaṇṇanā niṭṭhitā.",
  "tika-vin01t20:413_0": "2. Dutiyapārājikaṁ",
  "tika-vin01t20:414_0": "Adutiyena jinena yaṁ dutiyaṁ pārājikaṁ pakāsitaṁ, tassa idāni yasmā saṁvaṇṇanākkamo patto, tasmā yaṁ suviññeyyaṁ, yañca pubbe pakāsitaṁ, taṁ sabbaṁ vajjayitvā assa dutiyassa ayaṁ saṁvaṇṇanā hotīti sambandho.",
  "tika-vin01t20:415_0": "Dhaniyavatthuvaṇṇanā",
  "tika-vin01t20:416_0": "84.Rājagaheti ettha duggajanapadaṭṭhānavisesasampadādiyogato padhānabhāvena rājūhi gahitaṁ pariggahitanti rājagahanti āha “mandhātu…pe…",
  "tika-vin01t20:416_1": "vuccatī”ti.",
  "tika-vin01t20:416_2": "Tattha mahāgovindena mahāsattena pariggahitaṁ reṇunā pariggahitameva hotīti mahāgovindaggahaṇaṁ.",
  "tika-vin01t20:416_3": "Mahāgovindapaaggahitatākittanañhi tadā reṇunā magadharājena pariggahitabhāvūpalakkhaṇaṁ.",
  "tika-vin01t20:416_4": "Tassa hi so purohito.",
  "tika-vin01t20:416_5": "“Mahāgovindoti mahānubhāvo purātano eko magadharājā”ti keci.",
  "tika-vin01t20:416_6": "Pariggahitattāti rājadhānībhāvena pariggahitattā.",
  "tika-vin01t20:416_7": "Gayhatīti gaho, rājūnaṁ gahoti rājagahaṁ, nagarasaddāpekkhāya napuṁsakaniddeso.",
  "tika-vin01t20:416_8": "Aññepettha pakāreti “nagaramāpanena raññā kāritasabbagahattā rājagahaṁ, gijjhakūṭādīhi parikkhittattā pabbatarājehi parikkhittagehasadisantipi rājagahaṁ, sampannabhavanatāya rājamānaṁ gehantipi rājagahaṁ, suvihitārakkhatāya anatthāvahabhāvena upagatānaṁ paṭirājūnaṁ gahaṁ gehabhūtantipi rājagahaṁ, rājūhi disvā sammā patiṭṭhāpitattā tesaṁ gahaṁ gehabhūtantipi rājagahaṁ.",
  "tika-vin01t20:416_9": "Ārāmarāmaṇeyyakādīhi rājate, nivāsasukhatādinā sattehi mamattavasena gayhati pariggayhatīti vā rājagaha”nti edise pakāre.",
  "tika-vin01t20:416_10": "So padeso ṭhānavisesabhāvena uḷārasattaparibhogoti āha “taṁ paneta”ntiādi.",
  "tika-vin01t20:416_11": "Tattha buddhakāle cakkavattikāle cāti idaṁ yebhuyyavasena vuttaṁ.",
  "tika-vin01t20:416_12": "Tesanti yakkhānaṁ.",
  "tika-vin01t20:416_13": "Vasanavananti āpānabhūmibhūtaṁ upavanaṁ.",
  "tika-vin01t20:416_14": "Gijjhā ettha santīti gijjhaṁ, kūṭaṁ.",
  "tika-vin01t20:416_15": "Taṁ etassāti gijjhakūṭo.",
  "tika-vin01t20:416_16": "Gijjho viyāti vā gijjhaṁ, kūṭaṁ.",
  "tika-vin01t20:416_17": "Taṁ etassāti gijjhakūṭo, pabbato.",
  "tika-vin01t20:416_18": "Gijjhasadisakūṭoti gijjhakūṭoti vā majjhepadalopīsamāso yathā “sākapatthavo”ti, tasmiṁ gijjhakūṭe.",
  "tika-vin01t20:416_19": "Tenāha “gijjhā”tiādi.",
  "tika-vin01t20:417_0": "Tatoparaṁ saṅghoti tiṇṇaṁ janānaṁ upari saṅgho catuvaggakaraṇīyādikammappattattā.",
  "tika-vin01t20:417_1": "Tasmiṁ pabbate sannipatitvā samāpattiyā vītināmentīti yathāphāsukaṭṭhāne piṇḍāya caritvā katabhattakiccā āgantvā cetiyagabbhe yamakamahādvāraṁ vivarantā viya taṁ pabbataṁ dvidhā katvā anto pavisitvā rattiṭṭhānadivāṭṭhānāni māpetvā tattha samāpattiyā vītināmenti.",
  "tika-vin01t20:418_0": "Kadā panete tattha vasiṁsu?",
  "tika-vin01t20:418_1": "Atīte kira anuppanne tathāgate bārāṇasiṁ upanissāya ekasmiṁ gāmake ekā kuladhītā khettaṁ rakkhati, tassā khettakuṭiyā vīhayo bhajjantiyā tattha mahākarañjapupphappamāṇā mahantamahantā manoharā pañcasatamattā lājā jāyiṁsu.",
  "tika-vin01t20:418_2": "Sā te gahetvā mahati paduminipatte ṭhapesi.",
  "tika-vin01t20:418_3": "Tasmiñca samaye eko paccekasambuddho tassā anuggahatthaṁ avidūre khettapāḷiyā gacchati.",
  "tika-vin01t20:418_4": "Sā taṁ disvā pasannamānasā supupphitaṁ mahantaṁ ekaṁ padumaṁ gahetvā tattha lāje pakkhipitvā paccekabuddhaṁ upasaṅkamitvā pañcahi lājasatehi saddhiṁ taṁ padumapupphaṁ datvā pañcapatiṭṭhitena vanditvā “imassa, bhante, puññassa ānubhāvena ānubhāvasampanne pañcasataputte labheyya”nti pañca puttasatāni patthesi.",
  "tika-vin01t20:418_5": "Tasmiṁyeva khaṇe pañcasatā migaluddakā sambhatasambhārā paripakkapaccekabodhiñāṇā tasseva paccekabuddhassa madhuramaṁsaṁ datvā “etissā puttā bhaveyyāmā”ti patthayiṁsu.",
  "tika-vin01t20:418_6": "Atītāsu anekāsu jātīsu tassā puttabhāvena āgatattā tathā tesaṁ ahosi.",
  "tika-vin01t20:418_7": "Sā yāvatāyukaṁ ṭhatvā devaloke nibbatti, tato cutā jātassare padumagabbhe nibbatti.",
  "tika-vin01t20:418_8": "Tameko tāpaso disvā paṭijaggi.",
  "tika-vin01t20:418_9": "Tassā padasā vicarantiyā paduddhāre paduddhāre bhūmito padumāni uṭṭhahanti.",
  "tika-vin01t20:418_10": "Eko vanacarako disvā bārāṇasirañño ārocesi.",
  "tika-vin01t20:418_11": "Rājā taṁ ānetvā aggamahesiṁ akāsi, tassā gabbho saṇṭhāti.",
  "tika-vin01t20:418_12": "Mahāpadumakumāro mātukucchiyaṁ vasi, sesā bahi nikkhantaṁ gabbhamalaṁ nissāya saṁsedajabhāvena nibbattā.",
  "tika-vin01t20:418_13": "“Opapātikabhāvenā”ti keci.",
  "tika-vin01t20:418_14": "Te vayappattā uyyāne padumassare kīḷantā ekekasmiṁ padume nisīditvā khayavayaṁ paṭṭhapetvā paccekabodhiñāṇaṁ nibbattayiṁsu.",
  "tika-vin01t20:418_15": "Ayaṁ tesaṁ byākaraṇagāthā ahosi –",
  "tika-vin01t20:419_0": "“Saroruhaṁ padumapalāsamatrajaṁ, supupphitaṁ bhamaragaṇānuciṇṇaṁ;",
  "tika-vin01t20:420_0": "Aniccatāyaṁ vayataṁ viditvā, eko care khaggavisāṇakappo”ti. –",
  "tika-vin01t20:421_0": "Tasmiṁ kāle te tattha vasiṁsu.",
  "tika-vin01t20:421_1": "Tadā cassa pabbatassa “isigilī”ti samaññā udapādi.",
  "tika-vin01t20:421_2": "Ime isayoti ime paccekabuddhaisī.",
  "tika-vin01t20:421_3": "Samā ñāyati etāyāti samaññā, nāmanti attho.",
  "tika-vin01t20:422_0": "Tiṇacchadanā kuṭiyo majjhepadalopīsamāsaṁ katvā, ekadese vā samudāyavohāravasena “tiṇakuṭiyo”ti vuttā.",
  "tika-vin01t20:422_1": "“Vassaṁ upagacchiṁsū”ti vacanato vassūpagamanārahā sadvārabandhā eva veditabbāti āha “tiṇacchadanā sadvārabandhā kuṭiyo”ti.",
  "tika-vin01t20:422_2": "Vassaṁ upagacchantenāti vassāvāsaṁ upagacchantena.",
  "tika-vin01t20:422_3": "Nālakapaṭipadanti “moneyyaṁ te upaññissa”ntiādinā satthārā nālakattherassa desitaṁ puthujjanakālato pabhuti kilesacittaṁ anuppādetvā paṭipajjitabbaṁ moneyyapaṭipadaṁ.",
  "tika-vin01t20:422_4": "Taṁ pana paṭipadaṁ sutvā nālakatthero tīsu ṭhānesu appiccho ahosi dassane savane pucchāyāti.",
  "tika-vin01t20:422_5": "So hi desanāpariyosāne pasannacitto bhagavantaṁ vanditvā vanaṁ paviṭṭho.",
  "tika-vin01t20:422_6": "Puna “aho vatāhaṁ bhagavantaṁ passeyya”nti lolabhāvaṁ na janesi, ayamassa dassane appicchatā.",
  "tika-vin01t20:422_7": "Tathā “aho vatāhaṁ puna dhammadesanaṁ suṇeyya”nti lolabhāvaṁ na janesi, ayamassa savane appicchatā.",
  "tika-vin01t20:422_8": "Tathā “aho vatāhaṁ puna moneyyapaṭipadaṁ puccheyya”nti lolabhāvaṁ na janesi, ayamassa pucchāya appicchatā.",
  "tika-vin01t20:423_0": "So evaṁ appiccho samāno pabbatapādaṁ pavisitvā ekavanasaṇḍe dve divasāni na vasi, ekarukkhamūle dve divasāni na nisīdi, ekasmiṁ gāme dve divasāni piṇḍāya na pāvisi.",
  "tika-vin01t20:423_1": "Iti vanato vanaṁ, rukkhato rukkhaṁ, gāmato gāmaṁ āhiṇḍanto anurūpapaṭipadaṁ paṭipajjitvā aggaphale patiṭṭhāsi.",
  "tika-vin01t20:423_2": "Ekassa bhagavato kāle ekoyeva naṁ pūreti.",
  "tika-vin01t20:423_3": "Imañhi moneyyapaṭipadaṁ ukkaṭṭhaṁ katvā pūrento bhikkhu satteva māsāni jīvati, majjhimaṁ katvā pūrento satta vassāni, mudukaṁ katvā pūrento soḷasa vassāni.",
  "tika-vin01t20:423_4": "Ayaṁ pana thero ukkaṭṭhaṁ katvā pūresi, tasmā satta māse ṭhatvā attano āyusaṅkhārassa parikkhayaṁ ñatvā nahāyitvā nivāsetvā kāyabandhanaṁ bandhitvā diguṇaṁ saṅghāṭiṁ pārupitvā dasabalābhimukho pañcapatiṭṭhitena taṁ vanditvā añjaliṁ paggahetvā hiṅgulakapabbataṁ nissāya ṭhitakova anupādisesāya nibbānadhātuyā parinibbāyi.",
  "tika-vin01t20:423_5": "Tassa parinibbutabhāvaṁ ñatvā bhagavā bhikkhusaṅghena saddhiṁ tattha gantvā sarīrakiccaṁ katvā dhātuyo gāhāpetvā cetiyaṁ patiṭṭhāpetvā agamāsi.",
  "tika-vin01t20:423_6": "Evarūpaṁ paṭipadaṁ paṭipannenapi vassaṁ upagacchantena channe sadvārabandheyeva ṭhāne upagantabbaṁ.",
  "tika-vin01t20:423_7": "Appicchataṁ nissāyapi sikkhāpadassa anatikkamanīyattaṁ dassetuṁ “nālakapaṭipadaṁ paṭipannenapī”ti vuttaṁ.",
  "tika-vin01t20:424_0": "Pañcannaṁ chadanānanti tiṇapaṇṇaiṭṭhakasilāsudhāsaṅkhātānaṁ pañcannaṁ chadanānaṁ.",
  "tika-vin01t20:424_1": "“Na, bhikkhave, asenāsanikena vassaṁ upagantabbanti vacībhedaṁ katvā vassūpagamanaṁ sandhāyeva paṭikkhepo, na ālayakaraṇavasena upagamanaṁ sandhāyā”ti vadanti.",
  "tika-vin01t20:424_2": "Pāḷiyaṁ pana avisesattā aṭṭhakathāyañca “nālakapaṭipadaṁ paṭipannenapī”tiādinā aviseseneva daḷhaṁ katvā vuttattā asenāsanikassa nāvādiṁ vinā aññattha ālayo na vaṭṭatīti amhākaṁ khanti.",
  "tika-vin01t20:424_3": "Nāvāsatthavajesuyeva hi “anujānāmi, bhikkhave, nāvāyaṁ vassaṁ upagantu”ntiādinā sati asati vā senāsane vassūpagamanassa visuṁ anuññātattā “na, bhikkhave, asenāsanikena vassaṁ upagantabba”nti ayaṁ paṭikkhepo tattha na labbhatīti asati senāsane ālayavasenapi nāvādīsu upagamanaṁ vuttaṁ.",
  "tika-vin01t20:424_4": "Anudhammatāti vattaṁ.",
  "tika-vin01t20:424_5": "Rattiṭṭhānadivāṭṭhānādīnīti ādi-saddena vaccakuṭipassāvaṭṭhānādiṁ saṅgaṇhāti.",
  "tika-vin01t20:425_0": "Katikavattāni ca khandhakavattāni ca adhiṭṭhāyāti pariyattidhammo nāma tividhampi saddhammaṁ patiṭṭhāpeti, tasmā sakkaccaṁ uddisatha uddisāpetha, sajjhāyaṁ karotha, padhānaghare vasantānaṁ saṅghaṭṭanaṁ akatvā antovihāre nisīditvā uddisatha uddisāpetha, sajjhāyaṁ karotha, dhammassavanaṁ samiddhaṁ karotha, pabbājentā sodhetvā pabbājetha, sodhetvā upasampādetha, sodhetvā nissayaṁ detha.",
  "tika-vin01t20:425_1": "Ekopi hi kulaputto pabbajjañca upasampadañca labhitvā sakalaṁ sāsanaṁ patiṭṭhāpeti.",
  "tika-vin01t20:425_2": "Attano thāmena yattakāni sakkotha, tattakāni dhutaṅgāni samādiyatha, antovassaṁ nāmetaṁ sakaladivasaṁ rattiyā ca paṭhamapacchimayāmesu appamattehi bhavitabbaṁ, vīriyaṁ ārabhitabbaṁ.",
  "tika-vin01t20:425_3": "Porāṇakamahaātherāpi sabbapalibodhe chinditvā antovasse ekacariyavattaṁ pūrayiṁsu.",
  "tika-vin01t20:425_4": "Bhasse mattaṁ jānitvā dasavatthukakathaṁ dasaasubhadasānussatiaṭṭhatiṁsārammaṇakathaṁ kātuṁ vaṭṭati.",
  "tika-vin01t20:425_5": "Āgantukānaṁ vattaṁ kātuṁ, sattāhakaraṇīyena gatānaṁ apaloketvā dātuṁ vaṭṭati.",
  "tika-vin01t20:425_6": "Viggāhikapisuṇapharusavacanāni mā vadatha, divase divase sīlāni āvajjentā caturārakkhaṁ ahāpentā manasikārabahulā viharatha, cetiyaṁ vā bodhiṁ vā vandantena gandhamālaṁ vā pūjentena pattaṁ vā thavikāya pakkhipantena na kathetabbaṁ, antogāme manussehi saddhiṁ paccayasaṁyuttakathā vā visabhāgakathā vā na kathetabbā, rakkhitindriyehi bhavitabbaṁ, khandhakavattañca sekhiyavattañca pūretabbanti evamādinā katikavattāni khandhakavattāni ca adhiṭṭhahitvā.",
  "tika-vin01t20:426_0": "“Anujānāmi, bhikkhave, vassaṁvuṭṭhānaṁ tīhi ṭhānehi pavāretu”nti vuṭṭhavassānaṁ pavāraṇāya anuññātattā imassa suttassa vasena pavāraṇādivasassa aruṇuggamanato paṭṭhāya appavāritāpi “vuṭṭhavassā”ti vuccanti.",
  "tika-vin01t20:426_1": "Kiñcāpi “imaṁ temāsaṁ vassaṁ upemī”ti vacanato pavāraṇādivasassa temāsantogadhattā taṁ divasaṁ yāva na pavārenti, tāva vassaṁ vasantā nāma honti, tathāpi ekadesena avuṭṭhampi taṁ divasaṁ vuṭṭhabhāgāpekkhāya vuṭṭhameva hotīti katvā evaṁ vuttaṁ katākatabhāgāpekkhāya samudāye pavattakatākatavohāro viya.",
  "tika-vin01t20:426_2": "Vippakatañhi yaṁ kiñci “katākata”nti vuccati.",
  "tika-vin01t20:426_3": "“Anujānāmi, bhikkhave, vassaṁvuṭṭhānaṁ kathinaṁ attharitu”nti imassa pana suttassa vasena nippariyāyato mahāpavāraṇāya pavāritā pāṭipadadivasato paṭṭhāya “vuṭṭhavassā”ti vuccantīti dassetuṁ “mahāpavāraṇāya pavāritā”tiādi vuttaṁ.",
  "tika-vin01t20:426_4": "Pāṭipadadivasato paṭṭhāya hi vassānassa pacchime māse kathinatthāro anuññāto parivāre “kathinassa atthāramāso jānitabboti vassānassa pacchimo māso jānitabbo”ti vuttattā.",
  "tika-vin01t20:426_5": "“Mahāpavāraṇāya pavāritā”ti idañca purimikāya vassūpagatānaṁ sabhāvadassanamattaṁ, kenaci antarāyena appavāritāpi “vuṭṭhavassā”icceva vuccanti.",
  "tika-vin01t20:427_0": "“Āpucchitabbā”ti vatvā idāni āpucchanavidhiṁ dassento “sace imaṁ kuṭi”ntiādimāha.",
  "tika-vin01t20:427_1": "Paṭijagganakaṁ vā na labhatīti vihārapaccante kate paṭijagganakaṁ na labhati.",
  "tika-vin01t20:427_2": "Te pana bhikkhū janapadacārikaṁ pakkamiṁsūti sambandho.",
  "tika-vin01t20:427_3": "Addhānagamane cārikāvohāro sāsane niruḷho.",
  "tika-vin01t20:427_4": "Kiñcāpi ayaṁ cārikā nāma mahājanasaṅgahatthaṁ buddhānaṁyeva labbhati, buddhe upādāya pana ruḷhīsaddavasena sāvakānampi vuccati kilañjādīhi katabījanīnampi tālavaṇṭavohāro viya.",
  "tika-vin01t20:427_5": "Saṅgopetvāti ekasmiṁ padese rāsiṁ katvā.",
  "tika-vin01t20:427_6": "Idāni tameva saṅgopanavidhiṁ dassento “yathā ca ṭhapita”ntiādimāha.",
  "tika-vin01t20:427_7": "Na ovassīyatīti anovassakaṁ, kammani aka-saddo daṭṭhabbo.",
  "tika-vin01t20:427_8": "Yathā ca ṭhapitaṁ na ovassīyati na temīyatīti attho.",
  "tika-vin01t20:428_0": "Anavayoti ettha vayoti hāni “āyavayo”tiādīsu viya.",
  "tika-vin01t20:428_1": "Natthi etassa attano sippe vayo ūnatāti avayoti āha “anūno paripuṇṇasippo”ti.",
  "tika-vin01t20:428_2": "Ācariyassa kammaṁ ācariyakanti āha “ācariyakamme”ti.",
  "tika-vin01t20:428_3": "Piṭṭhasaṅghāṭo dvārabāhā, kaṭṭhakammaṁ thambhādi.",
  "tika-vin01t20:428_4": "Telatambamattikāyāti telamissatambamattikāya.",
  "tika-vin01t20:429_0": "85.Kuṭikāya karaṇabhāvanti kuṭiyā katabhāvaṁ.",
  "tika-vin01t20:429_1": "Saddasatthavidūhi kiṁ-saddayoge anāgatavacanassa icchitattā vuttaṁ “tassa lakkhaṇaṁ saddasatthato pariyesitabba”nti.",
  "tika-vin01t20:429_2": "Mettāpubbabhāganti mettājhānassa pubbabhāgabhūtaṁ sabbasattesu hitapharaṇamattaṁ.",
  "tika-vin01t20:429_3": "Kasmā panetaṁ vuttaṁ, nanu anuddayā-saddo karuṇāya pavattatīti?",
  "tika-vin01t20:429_4": "Saccametaṁ, ayaṁ pana anuddayāsaddo anurakkhaṇamatthaṁ antonītaṁ katvā pavattamāno mettāya karuṇāya ca pavattatīti idha mettāya pavattamāno vutto, tasmā suvuttametaṁ “etena mettāpubbabhāgaṁ dassetī”ti.",
  "tika-vin01t20:429_5": "Karuṇāpubbabhāganti karuṇājhānassa pubbabhāgabhūtaṁ sattesu anukampamattaṁ.",
  "tika-vin01t20:429_6": "Cikkhallaṁ mattikā, tassa maddanaṁ udakaṁ āsiñcitvā hatthādīhi parimaddanaṁ.",
  "tika-vin01t20:429_7": "Mettākaruṇānanti appanāppattamettākaruṇānaṁ.",
  "tika-vin01t20:429_8": "Kiñcāpi therena sañcicca khuddānukhuddakā pāṇā maraṇādhippāyena na byābādhitā, tathāpi karuṇāya abhāvena “evaṁ kate ime pāṇā vinassissantī”ti anupaparikkhitvā katattā theraṁ vigarahi.",
  "tika-vin01t20:429_9": "Janānaṁ samūho janatāti āha “pacchimo janasamūho”ti.",
  "tika-vin01t20:429_10": "Pātabyabhāvanti vināsetabbataṁ.",
  "tika-vin01t20:429_11": "Pāṇātipātaṁ karontānanti therena akatepi pāṇātipāte parehi sallakkhaṇākāraṁ dasseti.",
  "tika-vin01t20:429_12": "Imassa diṭṭhānugatinti imassa diṭṭhiyā anugamanaṁ.",
  "tika-vin01t20:429_13": "Ghaṁsitabbeti ghaṭṭayitabbe, vināsitabbeti attho.",
  "tika-vin01t20:429_14": "Evaṁ maññīti yathā therena kataṁ, evaṁ mā maññi.",
  "tika-vin01t20:429_15": "“Mā pacchimā janatā pāṇesu pātabyataṁ āpajjī”ti vacanato yo bhikkhu iṭṭhakapacanapattapacanakuṭikaraṇavihārakārāpanavihārasammajjanapaṭaggidānakūpapokkharaṇīkhaṇāpanādīsu yattha “khuddānukhuddakānaṁ pāṇānaṁ vihiṁsā bhavissatī”ti jānāti, tena tādise padese kappiyavacanaṁ vatvāpi na taṁ kammaṁ kāretabbanti dasseti.",
  "tika-vin01t20:430_0": "Tattha tattha vuttameva āpattinti pathavīkhaṇanabhūtagāmapātabyatādīsu vuttapācittiyādiāpattiṁ.",
  "tika-vin01t20:430_1": "Ādikammikattā anāpattīti kuṭikaraṇapaccayā anāpatti.",
  "tika-vin01t20:430_2": "Sikkhāpadaṁ atikkamitvāti “na ca, bhikkhave, sabbamattikāmayā kuṭikā kātabbā, yo kareyya, āpatti dukkaṭassā”ti vuttasikkhāpadaṁ atikkamitvā.",
  "tika-vin01t20:430_3": "Yadi aññena kataṁ labhitvā vasantassa anāpatti siyā, na bhagavā taṁ kuṭikaṁ bhindāpeyyāti āha –",
  "tika-vin01t20:430_4": "“kataṁ labhitvā tattha vasantānampi dukkaṭamevā”ti.",
  "tika-vin01t20:430_5": "Yathā vā tathā vā missā hotūti heṭṭhā mattikā upari dabbasambhārātiādinā yena kenaci ākārena missā hotu.",
  "tika-vin01t20:430_6": "Giñjakāvasathasaṅkhepenāti ettha giñjakā vuccanti iṭṭhakā, giñjakāhi eva kato āvasatho giñjakāvasatho.",
  "tika-vin01t20:430_7": "Iṭṭhakāmayassa āvasathassetaṁ adhivacanaṁ.",
  "tika-vin01t20:430_8": "Taṁ kira āvasathaṁ yathā sudhāparikammena payojanaṁ natthi, evaṁ iṭṭhakāhi eva cinitvā chādetvā karonti, tulādaṇḍakavāṭaphalakāni pana dārumayāneva.",
  "tika-vin01t20:430_9": "Vikirantāti cuṇṇavicuṇṇaṁ karontā.",
  "tika-vin01t20:431_0": "Kissāti kena kāraṇena.",
  "tika-vin01t20:431_1": "Vayakammampi atthīti dvārakavāṭādiabhisaṅkharaṇādīsu katavayakammampi atthi.",
  "tika-vin01t20:431_2": "Bhikkhūnaṁ akappiyattā eva titthiyavatānurūpattā titthiyadhajo.",
  "tika-vin01t20:431_3": "Mahāaṭṭhakathāyaṁ vuttakāraṇesu attano adhippetakāraṇadvayaṁ patiṭṭhāpetvā aparānipi tattha vuttakāraṇāni dassento āha –",
  "tika-vin01t20:431_4": "“aṭṭhakathāyaṁ pana aññānipi kāraṇāni vuttānī”tiādi.",
  "tika-vin01t20:431_5": "Tattha sattānuddayāyāti tādisāya kuṭikāya karaṇapaccayā vinassamānasattesu anuddayāya.",
  "tika-vin01t20:431_6": "Yasmā sabbamattikāmayā kuṭi sukarā bhindituṁ, tasmā tattha ṭhapitaṁ pattacīvarādi aguttaṁ hoti, corādīhi avaharituṁ sakkā.",
  "tika-vin01t20:431_7": "Tena vuttaṁ “pattacīvaraguttatthāyā”ti.",
  "tika-vin01t20:431_8": "Senāsanabāhullapaṭisedhanatthāyāti senāsanānaṁ bahubhāvanisedhanatthāya, tādisassa vā senāsanassa abhisaṅkharaṇe bhikkhūnaṁ uddesaparipucchādīni sesakammāni pariccajitvā niccabyāvaṭatānisedhanatthaṁ.",
  "tika-vin01t20:431_9": "Anupavajjoti dosaṁ āropetvā na vattabbo.",
  "tika-vin01t20:432_0": "Pāḷimuttakavinicchayavaṇṇanā",
  "tika-vin01t20:433_0": "Pāḷimuttakavinicchayesu tañca kho…pe…",
  "tika-vin01t20:433_1": "na vaṇṇamaṭṭhatthāyāti idaṁ chattadaṇḍaggāhakasalākapañjaravinandhanaṁ sandhāyāti vadanti.",
  "tika-vin01t20:433_2": "Sabbatthāti chattadaṇḍe sabbattha.",
  "tika-vin01t20:433_3": "Āraggenāti nikhādanamukhena.",
  "tika-vin01t20:433_4": "Ghaṭakampi vāḷarūpampi bhinditvā dhāretabbanti sace tādisaṁ akappiyachattaṁ labhati, ghaṭakampi vāḷarūpampi bhinditvā tacchetvā dhāretabbaṁ.",
  "tika-vin01t20:433_5": "Suttakena vā daṇḍo veṭhetabboti yathā chattadaṇḍe lekhā na paññāyati, tathā veṭhetabbo.",
  "tika-vin01t20:433_6": "Daṇḍabundeti daṇḍamūle, chattadaṇḍassa heṭṭhimataleti attho.",
  "tika-vin01t20:433_7": "Chattamaṇḍalikanti chattassa anto khuddakamaṇḍalaṁ.",
  "tika-vin01t20:433_8": "Ukkiritvāti uṭṭhapetvā.",
  "tika-vin01t20:433_9": "Sā vaṭṭatīti yadipi rajjukehi na bandhanti, bandhituṁ pana yuttaṭṭhānattā vaṭṭati.",
  "tika-vin01t20:434_0": "Nānāsuttakehīti nānāvaṇṇehi suttehi.",
  "tika-vin01t20:434_1": "Idañca tathā karontānaṁ karaṇappakāradassanatthaṁ vuttaṁ, ekavaṇṇasuttakenapi vuttappakārena sibbituṁ na vaṭṭatiyeva.",
  "tika-vin01t20:434_2": "Paṭṭamukheti paṭṭakoṭiyaṁ.",
  "tika-vin01t20:434_3": "Dvinnaṁ paṭṭānaṁ saṅghaṭṭitaṭṭhānaṁ sandhāyetaṁ vuttaṁ.",
  "tika-vin01t20:434_4": "Pariyanteti cīvarapariyante.",
  "tika-vin01t20:434_5": "Cīvaraanuvātaṁ sandhāyetaṁ vuttaṁ.",
  "tika-vin01t20:434_6": "Veṇinti varakasīsākārena sibbanaṁ.",
  "tika-vin01t20:434_7": "Saṅkhalikanti biḷālabandhanākārena sibbanaṁ.",
  "tika-vin01t20:434_8": "“Veṇiṁ saṅkhalika”nti cettha upayogavacanaṁ “karontī”ti karaṇakiriyāpekkhaṁ.",
  "tika-vin01t20:434_9": "Agghiyagayamuggarādīnīti ettha agghiyaṁ nāma cetiyasaṇṭhānena sibbanaṁ, mūle tanukaṁ agge mahantaṁ katvā gadākārena sibbanaṁ gayā, mūle ca agge ca ekasadisaṁ katvā muggarākārena sibbanaṁ muggaro.",
  "tika-vin01t20:434_10": "Kakkaṭakkhīni ukkirantīti gaṇṭhikapaṭṭapāsakapaṭṭānaṁ ante pāḷibaddhaṁ katvā kakkaṭakānaṁ akkhisaṇṭhānaṁ uṭṭhapenti, karontīti attho.",
  "tika-vin01t20:434_11": "“Koṇasuttapiḷakāti gaṇṭhikapāsakapaṭṭānaṁ koṇehi nīhaṭasuttānaṁ koṭiyo”ti tīsupi gaṇṭhipadesu vuttaṁ.",
  "tika-vin01t20:434_12": "Kathaṁ pana tā piḷakā duviññeyyarūpā kātabbāti?",
  "tika-vin01t20:434_13": "Koṇehi nīhaṭasuttānaṁ antesu ekavāraṁ gaṇṭhikakaraṇena vā puna nivattetvā sibbanena vā duviññeyyasabhāvaṁ katvā suttakoṭiyo rassaṁ katvā chinditabbā.",
  "tika-vin01t20:434_14": "Dhammasirittherena pana –",
  "tika-vin01t20:435_0": "“Koṇasuttā ca piḷakā, duviññeyyāva kappare”ti –",
  "tika-vin01t20:436_0": "Vuttaṁ. Tathā ācariyabuddhadattattherenapi –",
  "tika-vin01t20:437_0": "“Suttā ca piḷakā tattha, duviññeyyāva dīpitā”ti –",
  "tika-vin01t20:438_0": "Vuttaṁ. Tasmā tesaṁ matena koṇasuttā ca piḷakā ca koṇasuttapiḷakāti evamettha attho daṭṭhabbo.",
  "tika-vin01t20:439_0": "Maṇināti masāragallādipāsāṇena.",
  "tika-vin01t20:439_1": "Na ghaṭṭetabbanti na ghaṁsitabbaṁ, aṁsabaddhakakāyabandhanāni pana saṅkhādīhi ghaṁsituṁ vaṭṭati.",
  "tika-vin01t20:439_2": "Pāsakaṁ katvā bandhitabbanti rajanakāle bandhitabbaṁ, sesakāle mocetvā ṭhapetabbaṁ.",
  "tika-vin01t20:439_3": "Gaṇṭhiketi dantamayādigaṇṭhike.",
  "tika-vin01t20:439_4": "Piḷakāti binduṁ binduṁ katvā uṭṭhāpetabbapiḷakā.",
  "tika-vin01t20:440_0": "“Telavaṇṇoti samaṇasāruppavaṇṇaṁ sandhāya vuttaṁ, maṇivaṇṇaṁ pana pattaṁ aññena kataṁ labhitvā paribhuñjituṁ vaṭṭatī”ti vadanti.",
  "tika-vin01t20:440_1": "Pattamaṇḍaleti tipusīsādimaye pattamaṇḍale.",
  "tika-vin01t20:440_2": "“Na, bhikkhave, citrāni pattamaṇḍalāni dhāretabbāni rūpakākiṇṇāni bhittikammakatānī”ti vuttattā “bhittikammaṁ na vaṭṭatī”ti vuttaṁ.",
  "tika-vin01t20:440_3": "“Anujānāmi, bhikkhave, makaradantakaṁ chinditu”nti vacanato “makaradantakaṁ pana vaṭṭatī”ti vuttaṁ.",
  "tika-vin01t20:441_0": "Makaramukhanti makaramukhasaṇṭhānaṁ.",
  "tika-vin01t20:441_1": "Deḍḍhubhasīsanti udakasappasīsasaṇṭhānaṁ.",
  "tika-vin01t20:441_2": "Acchīnīti kuñjaracchisaṇṭhānāni.",
  "tika-vin01t20:441_3": "Rajjukakāyabandhanaṁ ekameva vaṭṭatīti rajjukaṁ bandhantena ekaguṇameva katvā bandhituṁ vaṭṭati, majjhe bhinditvā diguṇaṁ katvā bandhituṁ na vaṭṭati, diguṇaṁ pana akatvā ekarajjukameva satavārampi punappunaṁ āvijjitvā bandhituṁ vaṭṭati.",
  "tika-vin01t20:441_4": "Ekampi na vaṭṭatīti ekaguṇampi katvā bandhituṁ na vaṭṭati.",
  "tika-vin01t20:441_5": "Bahurajjuke…pe...",
  "tika-vin01t20:441_6": "vaṭṭatīti idaṁ kāyabandhanaṁ sandhāya vuttaṁ, na dasā sandhāya.",
  "tika-vin01t20:441_7": "Īdisañhi kāyabandhanaṁ bandhituṁ vaṭṭati.",
  "tika-vin01t20:441_8": "Teneva ācariyabuddhadattattherena vuttaṁ –",
  "tika-vin01t20:442_0": "“Ekarajjumayaṁ vuttaṁ, muninā kāyabandhanaṁ;",
  "tika-vin01t20:443_0": "Pañcapāmaṅgasaṇṭhānaṁ, ekampi ca na vaṭṭati.",
  "tika-vin01t20:444_0": "“Rajjuke ekato katvā, bahū ekāya rajjuyā;",
  "tika-vin01t20:445_0": "Nirantarañhi veṭhetvā, kataṁ vaṭṭati bandhitu”nti.",
  "tika-vin01t20:446_0": "Murajaṁ pana kāyabandhanaṁ na vaṭṭati “na, bhikkhave, uccāvacāni kāyabandhanāni dhāretabbāni kalābukaṁ deḍḍhubhakaṁ murajaṁ maddavīṇaṁ, yo dhāreyya, āpatti dukkaṭassā”ti vuttattā.",
  "tika-vin01t20:446_1": "Kiṁ pana bahurajjuke ekato katvā ekena nirantaraṁ veṭhetvā kataṁ murajasaṅkhyaṁ na gacchatīti?",
  "tika-vin01t20:446_2": "Āma na gacchati.",
  "tika-vin01t20:446_3": "Murajañhi nāma nānāvaṇṇehi suttehi murajavaṭṭisaṇṭhānaṁ veṭhetvā kataṁ.",
  "tika-vin01t20:446_4": "Keci pana “murajanti bahurajjuke ekato saṅkaḍḍhitvā ekāya rajjuyā paliveṭhetvā katarajjū”ti vadanti, taṁ na gahetabbaṁ.",
  "tika-vin01t20:446_5": "Yadi cetaṁ murajaṁ siyā, “bahurajjuke ekato katvā ekena nirantaraṁ veṭhetvā kataṁ bahurajjuka”nti na vattabbaṁ, “taṁ vaṭṭatī”ti idaṁ virujjheyya.",
  "tika-vin01t20:446_6": "Murajaṁ pana pāmaṅgasaṇṭhānañca dasāsu vaṭṭati “kāyabandhanassa dasā jīranti.",
  "tika-vin01t20:446_7": "Anujānāmi, bhikkhave, murajaṁ maddavīṇa”nti vuttattā.",
  "tika-vin01t20:446_8": "Teneva vakkhati “anujānāmi, bhikkhave, murajaṁ maddavīṇanti idaṁ dasāsuyeva anuññāta”nti.",
  "tika-vin01t20:447_0": "Kāyabandhanavidheti “kāyabandhanassa pavananto jīrati.",
  "tika-vin01t20:447_1": "Anujānāmi, bhikkhave, vidha”nti vuttattā kāyabandhanassa pāsante dasāmūle tassa thirabhāvatthaṁ kattabbe dantavisāṇādimaye vidhe.",
  "tika-vin01t20:447_2": "“Aṭṭha maṅgalāni nāma saṅkho cakkaṁ puṇṇakumbho gayā sirīvaccho aṅkuso dhajaṁ sovatthika”nti vadanti.",
  "tika-vin01t20:447_3": "Paricchedalekhāmattanti ubhosu koṭīsu kātabbaparicchedarājimattaṁ.",
  "tika-vin01t20:447_4": "“Ujukamevā”ti vuttattā caturassādivaṅkagatikaṁ na vaṭṭati.",
  "tika-vin01t20:447_5": "“Chattadaṇḍadhammakaraṇaañjananāḷikā nānāvaṇṇalekhāpaakammakatā na vaṭṭantī”ti vadanti.",
  "tika-vin01t20:448_0": "Ārakaṇṭaketi potthakādiabhisaṅkharaṇatthaṁ kate dīghamukhasatthake.",
  "tika-vin01t20:448_1": "Vaṭṭamaṇikanti vaṭṭaṁ katvā aggakoṭiyaṁ uṭṭhāpetabbapubbuḷaṁ.",
  "tika-vin01t20:448_2": "Aññaṁ vā vaṇṇamaṭṭhanti iminā piḷakādiṁ saṅgaṇhāti.",
  "tika-vin01t20:448_3": "Maṇikanti ekāvaṭṭamaṇi.",
  "tika-vin01t20:448_4": "Piḷakanti sāsapamattikā muttarājisadisā bahuvaṭṭalekhā.",
  "tika-vin01t20:448_5": "“Imasmiṁ adhikāre avuttattā lekhaniyaṁ yaṁ kiñci vaṇṇamaṭṭhaṁ vaṭṭatī”ti vadanti.",
  "tika-vin01t20:448_6": "Valitakanti majjhe valiṁ uṭṭhāpetvā.",
  "tika-vin01t20:448_7": "Maṇḍalaṁ hotīti uttarāraṇiyā pavesanatthaṁ āhaṭamaṇḍalaṁ hoti.",
  "tika-vin01t20:449_0": "Kiñcāpi ettha dantakaṭṭhacchedanavāsiyeva vuttā, mahāvāsiyampi pana na vaṭṭatiyeva.",
  "tika-vin01t20:449_1": "Ujukameva bandhitunti sambandho.",
  "tika-vin01t20:449_2": "“Ubhosu vā passesu ekapassevā”ti vacanaseso.",
  "tika-vin01t20:449_3": "Kattarayaṭṭhikoṭiyaṁ kataayovalayānipi vaṭṭanti, yesaṁ aññamaññasaṅghaṭṭanena saddo niccharati.",
  "tika-vin01t20:450_0": "Āmaṇḍasāraketi āmalakehi katabhājane.",
  "tika-vin01t20:450_1": "Bhūmattharaṇeti cittakaṭasārakacittattharaṇādike parikammakatāya bhūmiyā attharitabbaattharaṇe.",
  "tika-vin01t20:450_2": "Pānīyaghaṭeti iminā kuṇḍikasarakepi saṅgaṇhāti.",
  "tika-vin01t20:450_3": "Bījaneti caturassabījane.",
  "tika-vin01t20:450_4": "Sabbaṁ…pe…",
  "tika-vin01t20:450_5": "vaṭṭatīti yathāvuttesu mañcapīṭhādīsu itthirūpaṁ vinā sabbaṁ mālākammalatākammādi vaṇṇamaṭṭhaṁ bhikkhuno vaṭṭati.",
  "tika-vin01t20:450_6": "Senāsane kiñci paṭisedhetabbaṁ natthi aññatra viruddhasenāsanāti etthāyamadhippāyo –",
  "tika-vin01t20:450_7": "senāsanaparikkhāresu paṭisedhetabbaṁ nāma kiñci natthi, viruddhasenāsanaṁ pana sayameva paṭikkhipitabbanti.",
  "tika-vin01t20:450_8": "Aññesanti sīmasāmino vuttā.",
  "tika-vin01t20:450_9": "Rājavallabhā paranikāyikāpi ekanikāyikāpi uposathapavāraṇānaṁ antarāyakarā alajjino rājakulūpagā vuccanti.",
  "tika-vin01t20:450_10": "Tesaṁ lajjiparisāti tesaṁ sīmasāmikānaṁ pakkhā hutvā anubalaṁ dātuṁ samatthā lajjiparisā.",
  "tika-vin01t20:450_11": "Sukatamevāti aññesaṁ santakepi attano sīmāya antovuttavidhinā kataṁ sukatameva.",
  "tika-vin01t20:451_0": "Pāḷimuttakavinicchayavaṇṇanā niṭṭhitā.",
  "tika-vin01t20:452_0": "86.Devena gahitadārūnīti raññā pariggahitadārūni, rañño santakānīti vuttaṁ hoti.",
  "tika-vin01t20:452_1": "Khaṇḍākhaṇḍaṁ karontoti khuddakaṁ mahantañca khaṇḍaṁ karonto.",
  "tika-vin01t20:453_0": "87.",
  "tika-vin01t20:453_1": "Kulabhogaissariyādīhi mahatī mattā pamāṇaṁ etassāti mahāmatto. Tenāha –",
  "tika-vin01t20:453_2": "“mahatiyā issariyamattāya samannāgato”ti.",
  "tika-vin01t20:454_0": "88.Avajjhāyantīti heṭṭhā katvā olokenti, cintenti vā.",
  "tika-vin01t20:454_1": "Tenāha “avajānantā”tiādi.",
  "tika-vin01t20:454_2": "Lāmakato vā cintentīti nihīnato cintenti.",
  "tika-vin01t20:454_3": "Kathentīti “kiṁ nāmetaṁ kiṁ nāmeta”nti aññamaññaṁ kathenti.",
  "tika-vin01t20:455_0": "Kathaṁ panettha “dārūnī”ti bahuvacanaṁ “adinna”nti ekavacanena saddhiṁ sambandhamupagacchatīti āha –",
  "tika-vin01t20:455_1": "“adinnaṁ ādiyissatīti ayaṁ ujjhāyanattho”tiādi.",
  "tika-vin01t20:455_2": "Ujjhāyanassa adinnādānavisayattā adinnādānaṁ ujjhāyanatthoti vuttaṁ.",
  "tika-vin01t20:455_3": "Satipi panettha gopakena dinnadārūnaṁ gahaṇe ujukaṁ avatvā lesena gahitattā thero “adinnaṁ ādiyī”ti veditabbo.",
  "tika-vin01t20:455_4": "Vacanabhedeti ekavacanabahuvacanānaṁ bhede.",
  "tika-vin01t20:456_0": "Sabbāvantaṁparisanti bhikkhubhikkhunīādisabbāvayavavantaṁ parisaṁ.",
  "tika-vin01t20:456_1": "Sabbā catuparisasaṅkhaātā pajā ettha atthīti sabbāvantā, parisā.",
  "tika-vin01t20:456_2": "Senā etassa atthīti seniko, seniko eva seniyo.",
  "tika-vin01t20:456_3": "Bimbisāroti tassa nāmanti ettha bimbīti suvaṇṇaṁ, tasmā sārasuvaṇṇasadisavaṇṇatāya bimbisāroti vuccatīti veditabbo.",
  "tika-vin01t20:456_4": "Catuttho bhāgo pādoti veditabboti imināva sabbajanapadesu kahāpaṇassa vīsatimo bhāgo māsakoti idañca vuttameva hotīti daṭṭhabbaṁ.",
  "tika-vin01t20:456_5": "Porāṇasatthānurūpaṁ lakkhaṇasampannā uppāditā nīlakahāpaṇāti veditabbā.",
  "tika-vin01t20:456_6": "Rudradāmena uppādito rudradāmako.",
  "tika-vin01t20:456_7": "So kira nīlakahāpaṇassa tibhāgaṁ agghati.",
  "tika-vin01t20:456_8": "Yasmiṁ padese nīlakahāpaṇā na santi, tatthāpi nīlakahāpaṇānaṁ vaḷañjanaṭṭhāne ca avaḷañjanaṭṭhāne ca samānaagghavasena pavattamānaṁ bhaṇḍaṁ gahetvā nīlakahāpaṇavaseneva paricchedo kātabboti vadanti.",
  "tika-vin01t20:457_0": "Dhaniyavatthuvaṇṇanā niṭṭhitā.",
  "tika-vin01t20:458_0": "Tassattho…pe…",
  "tika-vin01t20:458_1": "vuttanayeneva veditabboti iminā “bhagavatā bhikkhūnaṁ idaṁ sikkhāpadaṁ evaṁ paññattaṁ hoti ca, idañca aññaṁ vatthu udapādī”ti evaṁ paṭhamapārājikavaṇṇanāyaṁ vuttanayena tassattho veditabbo.",
  "tika-vin01t20:458_2": "“Idāni yaṁ taṁ aññaṁ vatthu uppannaṁ, taṁ dassetuṁ ‘tena kho pana samayenā’tiādimāhā”ti evaṁ anupaññattisambandho ca tattha vuttanayeneva veditabboti dasseti.",
  "tika-vin01t20:459_0": "90-91.",
  "tika-vin01t20:459_1": "Rajakā attharanti etthāti rajakattharaṇaṁ, rajakattharaṇanti rajakatitthaṁ vuccatīti āha “rajakatitthaṁ gantvā”ti.",
  "tika-vin01t20:459_2": "Vuttamevatthaṁ vibhāvento āha “tañhī”tiādi.",
  "tika-vin01t20:460_0": "Padabhājanīyavaṇṇanā",
  "tika-vin01t20:461_0": "92.",
  "tika-vin01t20:461_1": "“Abhinavaniviṭṭho ekakuṭikādigāmo yāva manussā pavisitvā vāsaṁ na kappenti, tāva gāmasaṅkhyaṁ na gacchatī”ti vadanti, tasmā tattha gāmappavesanāpucchādikiccampi natthi.",
  "tika-vin01t20:461_2": "Yakkhapariggahabhūtoti saupaddavavasena vuttaṁ, yakkhanagarādiṁ vā saṅgaṇhāti.",
  "tika-vin01t20:461_3": "Yakkhanagarampi āpaṇādīsu dissamānesu gāmasaṅkhyaṁ gacchati, adissamānesu na gacchati, tasmā yakkhanagarampi pavisantena āpaṇādīsu dissamānesu sabbaṁ gāmappavesanavattaṁ kātabbaṁ, adissamānesu na kātabbanti vadanti.",
  "tika-vin01t20:461_4": "Punapi āgantukāmāti iminā tesaṁ tattha sāpekkhabhāvaṁ dasseti.",
  "tika-vin01t20:461_5": "Yato pana nirapekkhāva hutvā pakkamanti, so gāmasaṅkhyaṁ na gacchati, tasmā tattha gāmappavesanāpucchādikiccampi natthi.",
  "tika-vin01t20:462_0": "Nanu ca “gāmā vā araññā vā”ti ettakameva mātikāyaṁ vuttaṁ, tasmā gāmalakkhaṇaṁ dassetvā araññameva dassetabbaṁ siyā, gāmūpacāro nāmātiādi pana kasmā vuttanti āha –",
  "tika-vin01t20:462_1": "“gāmūpacārotiādi araññaparicchedadassanatthaṁ vutta”nti.",
  "tika-vin01t20:462_2": "Gāmūpacāre hi dassite ṭhapetvā gāmañca gāmūpacārañca avasesaṁ araññaṁ nāmāti araññaparicchedo sakkā dassetuṁ, idañca gāmagāmūpacāre asaṅkarato dassetuṁ vuttaṁ.",
  "tika-vin01t20:462_3": "Mātikāyaṁ pana gāmaggahaṇeneva gāmūpacāropi saṅgahitoti daṭṭhabbaṁ.",
  "tika-vin01t20:462_4": "Gāmūpacāro hi loke gāmasaṅkhyameva gacchati.",
  "tika-vin01t20:462_5": "Evañca katvā mātikāya anavasesaavaharaṇaṭṭhānapariggaho siddho hoti.",
  "tika-vin01t20:462_6": "Indakhīleti ummāre.",
  "tika-vin01t20:462_7": "Araññasaṅkhepaṁ gacchatīti “nikkhamitvā bahi indakhīlā sabbametaṁ arañña”nti abhidhamme vuttattā.",
  "tika-vin01t20:462_8": "Vemajjhameva indakhīloti vuccatīti indakhīlaṭṭhāniyattā asatipi indakhīle vemajjhameva tathā vuccati.",
  "tika-vin01t20:462_9": "Yattha pana dvārabāhāpi natthi, tattha ubhosu passesu vatiyā vā pākārassa vā koṭivemajjhameva indakhīlaṭṭhāniyattā “indakhīlo”ti gahetabbaṁ.",
  "tika-vin01t20:462_10": "Uḍḍāpentoti palāpento.",
  "tika-vin01t20:462_11": "Luṭhitvāti parivattetvā.",
  "tika-vin01t20:463_0": "Majjhimassa purisassāti thāmamajjhimassa purisassa.",
  "tika-vin01t20:463_1": "Iminā pana vacanena suppamusalapātopi baladassanavaseneva katoti daṭṭhabbaṁ.",
  "tika-vin01t20:463_2": "Kurundaṭṭhakathāyaṁ mahāpaccariyañca gharūpacāro gāmoti adhippāyena “gharūpacāre ṭhitassa leḍḍupāto gāmūpacāro”ti vuttaṁ.",
  "tika-vin01t20:463_3": "Dvāreti nibbakosassa udakapatanaṭṭhānato abbhantaraṁ sandhāya vuttaṁ.",
  "tika-vin01t20:463_4": "Antogeheti ca pamukhassa abbhantarameva sandhāya vuttaṁ.",
  "tika-vin01t20:463_5": "Kataparikkhepoti imināva gharassa samantato tattako paricchedo gharūpacāro nāmāti vuttaṁ hoti.",
  "tika-vin01t20:463_6": "Yassa pana gharassa samantato gorūpānaṁ pavesananivāraṇatthaṁ pākāravatiādīhi parikkhepo kato hoti, tattha sova parikkhepo gharūpacāro, suppapātādiparicchedo pana aparikkhittagharaṁ sandhāya vuttoti daṭṭhabbaṁ.",
  "tika-vin01t20:463_7": "Idamettha pamāṇanti vikālagāmappavesanādīsu gāmagāmūpacārānaṁ asaṅkarato vinicchayassa veditabbattā.",
  "tika-vin01t20:463_8": "Kurundīādīsu vuttanayena hi gharūpacārassa gāmoti āpannattā gharagharūpacāragāmagāmūpacārānaṁ saṅkaro siyā.",
  "tika-vin01t20:463_9": "Evaṁ sabbatthāti iminā ito pubbepi pacchimasseva vādassa pamāṇabhāvaṁ dasseti.",
  "tika-vin01t20:463_10": "Keci pana “ito paṭṭhāya vakkhamānavādaṁ sandhāya vutta”nti vadanti, taṁ na gahetabbaṁ.",
  "tika-vin01t20:464_0": "Sesampīti gāmūpacāralakkhaṇaṁ sandhāya vadati.",
  "tika-vin01t20:464_1": "Tatrāti tasmiṁ gāmūpacāraggahaṇe.",
  "tika-vin01t20:464_2": "Tassa gāmaparicchedadassanatthanti tassa aparicchedassa gāmassa gāmaparicchedaṁ dassetunti attho.",
  "tika-vin01t20:464_3": "Yadi evaṁ “gāmo nāmā”ti padaṁ uddharitvā “aparikkhittassa gāmassa gharūpacāre ṭhitassa majjhimassa purisassa leḍḍupāto”ti kasmā na vuttanti?",
  "tika-vin01t20:464_4": "“Gāmo nāmāti idha avuttampi adhikāravasena labbhatiyevā”ti vadanti.",
  "tika-vin01t20:464_5": "Apare pana bhaṇanti “gāmūpacāro nāmāti imināva gāmassa ca gāmūpacārassa ca saṅgaho daṭṭhabbo. Kathaṁ?",
  "tika-vin01t20:464_6": "‘Gāmassa upacāro gāmūpacāro’ti evaṁ viggahe kariyamāne ‘parikkhittassa gāmassa indakhīle ṭhitassa majjhimassa purisassa leḍḍupāto’ti iminā parikkhittassa gāmassa gāmūpacāralakkhaṇaṁ dassitaṁ hoti, ‘gāmasaṅkhāto upacāro gāmūpacāro’ti evaṁ pana gayhamāne ‘aparikkhittassa gāmassa gharūpacāre ṭhitassa majjhimassa purisassa leḍḍupāto’ti iminā aparikkhittassa gāmassa gāmaparicchedo dassitoti sakkā viññātu”nti.",
  "tika-vin01t20:464_7": "“Gharūpacāre ṭhitassa majjhimassa purisassa leḍḍupāto”ti iminā parikkhittassapi gāmassa sace leḍḍupātato dūre parikkhepo hoti, leḍḍupātoyeva gāmaparicchedoti gahetabbanti vadanti.",
  "tika-vin01t20:464_8": "Pubbe vuttanayenevāti parikkhittagāme vuttanayeneva.",
  "tika-vin01t20:465_0": "Saṅkarīyatīti missīyati.",
  "tika-vin01t20:465_1": "Etthāti gharagharūpacāragāmagāmūpacāresu.",
  "tika-vin01t20:465_2": "“Vikāle gāmappavesane parikkhittassa gāmassa parikkhepaṁ atikkamantassa āpatti pācittiyassa, aparikkhittassa gāmassa upacāraṁ okkamantassa āpatti pācittiyassā”ti vuttattā gāmagāmūpacārānaṁ asaṅkaratā icchitabbāti āha –",
  "tika-vin01t20:465_3": "“asaṅkarato cettha vinicchayo veditabbo vikāle gāmappavesanādīsū”ti.",
  "tika-vin01t20:465_4": "Ettha ca “parikkhittassa gāmassa parikkhepaṁ, aparikkhittassa parikkhepārahaṭṭhānaṁ atikkamantassa vikālagāmappavesanāpatti hotī”ti keci vadanti, taṁ na gahetabbaṁ padabhājaniyaṁ pana “parikkhittassa gāmassa parikkhepaṁ atikkamantassa āpatti pācittiyassa, aparikkhittassa gāmassa upacāraṁ okkamantassa āpatti pācittiyassā”ti vuttattā.",
  "tika-vin01t20:465_5": "Aparikkhittassa gāmassa gharūpacārato paṭṭhāya dutiyaleḍḍupātasaṅkhātassa gāmūpacārassa okkamane āpatti veditabbā.",
  "tika-vin01t20:465_6": "Teneva vikālagāmappavesanasikkhāpadaṭṭhakathāyaṁ “aparikkhittassa gāmassa upacāro adinnādāne vuttanayeneva veditabbo”ti vuttaṁ.",
  "tika-vin01t20:465_7": "Mātikāṭṭhakathāyampi vuttaṁ “yvāyaṁ aparikkhittassa gāmassa upacāro dassito, tassa vasena vikālagāmappavesanādīsu āpatti paricchinditabbā”ti.",
  "tika-vin01t20:465_8": "Yadi evaṁ “vikāle gāmaṁ paviseyyā”ti iminā virujjhatīti?",
  "tika-vin01t20:465_9": "Na virujjhati gāmūpacārassapi gāmaggahaṇena gahitattā.",
  "tika-vin01t20:465_10": "Tasmā parikkhittassa gāmassa parikkhepaṁ atikkamantassa, aparikkhittassa upacāraṁ okkamantassa vikālagāmappavesanāpatti hotīti niṭṭhamettha gantabbaṁ.",
  "tika-vin01t20:465_11": "Vikāle gāmappavesanādīsūti ādi-saddena gharagharūpacārādīsu ṭhitānaṁ uppannalābhabhājanādiṁ saṅgaṇhāti.",
  "tika-vin01t20:466_0": "Nikkhamitvā bahi indakhīlāti indakhīlato bahi nikkhamitvāti attho.",
  "tika-vin01t20:466_1": "Ettha ca vinayapariyāyena tāva “ṭhapetvā gāmañca gāmūpacārañca avasesaṁ arañña”nti āgataṁ, suttantapariyāyena āraññikaṁ bhikkhuṁ sandhāya “āraññakaṁ nāma senāsanaṁ pañcadhanusatikaṁ pacchima”nti āgataṁ.",
  "tika-vin01t20:466_2": "Vinayasuttantā ubhopi pariyāyadesanā nāma, abhidhammo pana nippariyāyadesanā.",
  "tika-vin01t20:466_3": "Nippariyāyato ca gāmavinimuttaṁ ṭhānaṁ araññameva hotīti abhidhammapariyāyena araññaṁ dassetuṁ “nikkhamitvā bahi indakhīlā”ti vuttaṁ.",
  "tika-vin01t20:466_4": "“Ācariyadhanu nāma pakatihatthena navavidatthippamāṇaṁ, jiyāya pana āropitāya catuhatthappamāṇa”nti vadanti.",
  "tika-vin01t20:466_5": "Lesokāsanisedhanatthanti “mayā neva gāme, na araññe haṭaṁ, ghare vā gharūpacāresu vā gāmūpacāresu vā aññatarasmi”nti vattuṁ mā labhatūti vuttaṁ hoti.",
  "tika-vin01t20:467_0": "Kappiyanti anurūpavasena vuttaṁ.",
  "tika-vin01t20:467_1": "Akappiyampi pana appaṭiggahitañce, adinnasaṅkhyameva gacchati.",
  "tika-vin01t20:467_2": "Pariccāgādimhi akate “idaṁ mayhaṁ santaka”nti aviditampi parapariggahitameva mātāpitūnaṁ accayena mandānaṁ uttānaseyyakānaṁ dārakānaṁ santakamiva.",
  "tika-vin01t20:468_0": "Yassa vasena puriso thenoti vuccati, taṁ theyyanti āha “avaharaṇacittassetaṁ adhivacana”nti.",
  "tika-vin01t20:468_1": "Saṅkhā-saddo ñāṇakoṭṭhāsapaññattigaṇanādīsu dissati.",
  "tika-vin01t20:468_2": "“Saṅkhāyekaṁ paṭisevatī”tiādīsu hi ñāṇe dissati.",
  "tika-vin01t20:468_3": "“Papañcasaññāsaṅkhā samudācarantī”tiādīsu koṭṭhāse.",
  "tika-vin01t20:468_4": "“Tesaṁ tesaṁ dhammānaṁ saṅkhā samaññā”tiādīsu paññattiyaṁ.",
  "tika-vin01t20:468_5": "“Na sukaraṁ saṅkhātu”ntiādīsu gaṇanāyaṁ.",
  "tika-vin01t20:468_6": "Tattha koṭṭhāsavacanaṁ saṅkhā-saddaṁ sandhāyāha “saṅkhāsaṅkhātanti atthato eka”nti.",
  "tika-vin01t20:468_7": "Tenāha “koṭṭhāsassetaṁ adhivacana”nti.",
  "tika-vin01t20:468_8": "Papañcasaṅkhāti taṇhāmānadiṭṭhisaṅkhātā papañcakoṭṭhāsā.",
  "tika-vin01t20:468_9": "“Eko cittakoṭṭhāsoti yañca pubbabhāge avaharissāmīti pavattaṁ cittaṁ, yañca gamanādisādhakaṁ parāmasanādisādhakaṁ vā majjhe pavattaṁ, yañca ṭhānācāvanappayogasādhakaṁ, tesu ayameveko pacchimo cittakoṭṭhāso idhādhippeto”ti keci vadanti.",
  "tika-vin01t20:468_10": "Cūḷagaṇṭhipade pana “ūnamāsakamāsakaūnapañcamāsakapañcamāsakāvaharaṇacittesu eko cittakoṭṭhāso”ti vuttaṁ.",
  "tika-vin01t20:468_11": "“Anekappabhedattā cittassa eko cittakoṭṭhāsoti vutta”nti mahāgaṇṭhipade majjhimagaṇṭhipade ca vuttaṁ.",
  "tika-vin01t20:468_12": "Idamevettha sundarataraṁ “theyyacittasaṅkhāto eko cittakoṭṭhāso”ti vuttattā.",
  "tika-vin01t20:468_13": "Theyyasaṅkhātenāti theyyacittakoṭṭhāsena karaṇabhūtena, na vissāsatāvakālikādigāhavasappavattacittakoṭṭhāsenāti vuttaṁ hoti.",
  "tika-vin01t20:469_0": "Abhiyogavasenāti aḍḍakaraṇavasena.",
  "tika-vin01t20:469_1": "Abhiyuñjatīti codeti, aḍḍaṁ karotīti attho.",
  "tika-vin01t20:469_2": "Parikappitaṭṭhānanti okāsaparikappanavasena parikappitappadesaṁ.",
  "tika-vin01t20:469_3": "Suṅkaghātanti ettha rājūnaṁ deyyabhāgassa etaṁ adhivacanaṁ suṅkoti, so ettha haññati adatvā gacchantehīti suṅkaghāto.",
  "tika-vin01t20:469_4": "“Ettha paviṭṭhehi suṅko dātabbo”ti rukkhapabbatādisaññāṇena niyamitappadesassetaṁ adhivacanaṁ.",
  "tika-vin01t20:470_0": "Pañcavīsatiavahārakathāvaṇṇanā",
  "tika-vin01t20:471_0": "Ākulāti saṅkulā.",
  "tika-vin01t20:471_1": "Luḷitāti viloḷitā.",
  "tika-vin01t20:471_2": "Katthacīti ekissāya aṭṭhakathāyaṁ.",
  "tika-vin01t20:471_3": "Ekaṁ pañcakaṁ dassitanti “parapariggahitañca hoti, parapariggahitasaññī ca, garuko ca hoti parikkhāro pañcamāsako vā atirekapañcamāsako vā, theyyacittañca paccupaṭṭhitaṁ hoti, āmasati, āpatti dukkaṭassa.",
  "tika-vin01t20:471_4": "Phandāpeti, āpatti thullaccayassa.",
  "tika-vin01t20:471_5": "Ṭhānā cāveti, āpatti pārājikassā”ti evaṁ vuttapañcaavahāraṅgāni ekaṁ pañcakanti dassitaṁ.",
  "tika-vin01t20:471_6": "Dve pañcakāni dassitānīti “chahākārehi adinnaṁ ādiyantassa āpatti pārājikassa.",
  "tika-vin01t20:471_7": "Na ca sakasaññī, na ca vissāsaggāhī, na ca tāvakālikaṁ, garuko ca hoti parikkhāro pañcamāsako vā atirekapañcamāsako vā, theyyacittañca paccupaṭṭhitaṁ hoti, āmasati, āpatti dukkaṭassa.",
  "tika-vin01t20:471_8": "Phandāpeti, āpatti thullaccayassa.",
  "tika-vin01t20:471_9": "Ṭhānā cāveti, āpatti pārājikassā”ti evaṁ vuttesu chasu padesu ekaṁ apanetvā avasesāni pañca padāni ekaṁ pañcakanti dassetvā heṭṭhā vuttapañcakañca gahetvā dve pañcakāni dassitāni.",
  "tika-vin01t20:471_10": "Ettha panāti “pañcahākārehi adinnaṁ ādiyantassā”tiādīsu.",
  "tika-vin01t20:471_11": "Sabbehipi padehīti “parapariggahitañca hotī”tiādīhi padehi.",
  "tika-vin01t20:471_12": "Labbhamānāniyeva pañcakānīti pañcavīsatiyā avahāresu labbhamānapañcakāni.",
  "tika-vin01t20:472_0": "Pañcannaṁ avahārānaṁ samūho pañcakaṁ, sako hattho sahattho, tena nibbatto, tassa vā sambandhīti sāhatthiko, avahāro.",
  "tika-vin01t20:472_1": "Sāhatthikādi pañcakaṁ sāhatthikapañcakanti ādipadavasena nāmalābho daṭṭhabbo kusalādittikassa kusalattikavohāro viya.",
  "tika-vin01t20:472_2": "Imināva nayena pubbapayogādi pañcakaṁ pubbapayogapañcakaṁ, theyyāvahārādi pañcakaṁ theyyāvahārapañcakanti nāmalābho daṭṭhabboti.",
  "tika-vin01t20:472_3": "Tatiyapañcamesu pañcakesūti sāhatthikapañcakatheyyāvahārapañcakesu.",
  "tika-vin01t20:472_4": "Labbhamānapadavasenāti sāhatthikapañcake labbhamānassa nissaggiyāvahārapadassa vasena theyyāvahārapañcake labbhamānassa parikappāvahārapadassa ca vasena yojetabbanti attho.",
  "tika-vin01t20:473_0": "Āṇattiyā nibbatto avahāro āṇattiko.",
  "tika-vin01t20:473_1": "Nissajjanaṁ nissaggo, suṅkaghātaṭṭhāne parikappitokāse vā ṭhatvā bhaṇḍassa bahi pātanaṁ.",
  "tika-vin01t20:473_2": "Nissaggova nissaggiyo.",
  "tika-vin01t20:473_3": "Kiriyāsiddhito puretarameva pārājikāpattisaṅkhātaṁ atthaṁ sādhetīti atthasādhako.",
  "tika-vin01t20:473_4": "“Asukassa bhaṇḍaṁ yadā sakkosi, tadā avaharā”ti evarūpo hi āṇāpanapayogo parassa telakumbhiyā pādagghanakaṁ telaṁ avassaṁ pivanakānaṁ upāhanādīnaṁ nikkhepapayogo ca āṇattassa bhaṇḍaggahaṇato upāhanādīnaṁ telapātanato ca puretarameva pārājikāpattisaṅkhātaṁ atthaṁ sādheti.",
  "tika-vin01t20:473_5": "Sāhatthikapayogopi hi evarūpo atthasādhakoti vuccati.",
  "tika-vin01t20:473_6": "Vuttañhetaṁ mātikāṭṭhakathāyaṁ –",
  "tika-vin01t20:474_0": "“Atthasādhako nāma ‘asukassa bhaṇḍaṁ yadā sakkosi, tadā taṁ avaharā’ti āṇāpeti.",
  "tika-vin01t20:474_1": "Tattha sace paro anantarāyiko hutvā taṁ avaharati, āṇāpakassa āṇattikkhaṇeyeva pārājikaṁ.",
  "tika-vin01t20:474_2": "Parassa vā pana telakumbhiyā pādagghanakaṁ telaṁ avassaṁ pivanakāni upāhanādīni pakkhipati, hatthato muttamatteyeva pārājika”nti.",
  "tika-vin01t20:475_0": "Dhurassa nikkhipanaṁ dhuranikkhepo.",
  "tika-vin01t20:475_1": "Ārāmābhiyuñjanādīsu attano ca parassa ca dānaggahaṇesu nirussāhabhāvāpajjanaṁ.",
  "tika-vin01t20:475_2": "Sahatthā avaharatīti sahatthena gaṇhāti.",
  "tika-vin01t20:475_3": "“Asukassa bhaṇḍaṁ avaharā”ti aññaṁ āṇāpetīti etthāpi āṇāpakassa āṇattikkhaṇeyeva āpatti daṭṭhabbā.",
  "tika-vin01t20:475_4": "Yadi evaṁ imassa, atthasādhakassa ca ko visesoti?",
  "tika-vin01t20:475_5": "Taṅkhaṇaññeva gahaṇe niyuñjanaṁ āṇattikapayogo, kālantarena gahaṇatthaṁ niyogo atthasādhakoti ayametesaṁ viseso.",
  "tika-vin01t20:475_6": "Tenevāha –",
  "tika-vin01t20:475_7": "“asukassa bhaṇḍaṁ yadā sakkosi, tadā avaharāti āṇāpetī”ti.",
  "tika-vin01t20:475_8": "Ettha ca āṇāpanapayogova atthasādhakoti dassito, sāhatthikavasenapi atthasādhakapayogo pana upari āvi bhavissati.",
  "tika-vin01t20:475_9": "Dhuranikkhepo pana upanikkhittabhaṇḍavasena veditabboti idaṁ nidassanamattaṁ.",
  "tika-vin01t20:475_10": "Ārāmābhiyuñjanādīsupi tāvakālikabhaṇḍadeyyānaṁ adānepi eseva nayo.",
  "tika-vin01t20:476_0": "“Āṇattivasenapubbapayogo veditabbo”ti vuttattā anantarāyena gaṇhantassa ‘asukassa bhaṇḍaṁ avaharā’ti āṇāpanaṁ bhaṇḍaggahaṇato pubbattā pubbapayogo, payogena saha vattamāno avahāro sahapayogo, “asukaṁ nāma bhaṇḍaṁ harissāmā”ti saṁvidahitvā sammantayitvā avaharaṇaṁ saṁvidāvahāro.",
  "tika-vin01t20:476_1": "Saṅketakammaṁ nāma pubbaṇhādikālaparicchedavasena sañjānanakammaṁ, nimittakammaṁ nāma saññuppādanatthaṁ akkhinikhaṇanādinimittakaraṇaṁ.",
  "tika-vin01t20:476_2": "Ṭhānācāvanavasena sahapayogoti idaṁ pana nidassanamattaṁ daṭṭhabbaṁ, khilasaṅkamanādīsupi asati ca ṭhānācāvane sahapayogo daṭṭhabbo.",
  "tika-vin01t20:476_3": "Vuttañhetaṁ mātikāṭṭhakathāyaṁ “ṭhānācāvanavasena khilādīni saṅkāmetvā khettādiggahaṇavasena ca sahapayogo veditabbo”ti.",
  "tika-vin01t20:477_0": "Theno vuccati coro, tassa bhāvo theyyaṁ, tena avaharaṇaṁ theyyāvahāro.",
  "tika-vin01t20:477_1": "Yo hi sandhicchedādīni katvā adissamāno avaharati, tulākūṭamānakūṭakūṭakahāpaṇādīhi vā vañcetvā gaṇhāti, tassevaṁ gaṇhato avahāro theyyāvahāro.",
  "tika-vin01t20:477_2": "Pasayha abhibhavitvā avaharaṇaṁ pasayhāvahāro.",
  "tika-vin01t20:477_3": "Yo hi pasayha balakkārena paresaṁ santakaṁ gaṇhāti gāmaghātakādayo viya, attano pattabalito vā vuttanayena adhikaṁ gaṇhāti rājabhaṭādayo viya, tassevaṁ gaṇhato avahāro pasayhāvahāro.",
  "tika-vin01t20:477_4": "Bhaṇḍavasena ca okāsavasena ca parikappetvā avaharaṇaṁ parikappāvahāro.",
  "tika-vin01t20:477_5": "Tiṇapaṇṇādīhi aṅgulimuddikādiṁ paṭicchādetvā pacchā tassa paṭicchannassa avaharaṇaṁ paṭicchannāvahāro.",
  "tika-vin01t20:477_6": "Kusaṁ saṅkāmetvā avaharaṇaṁ kusāvahāro.",
  "tika-vin01t20:478_0": "Tulayitvāti upaparikkhitvā.",
  "tika-vin01t20:478_1": "Sāmīcīti vattaṁ, āpatti pana natthīti adhippāyo.",
  "tika-vin01t20:478_2": "Mahājanasammaddoti mahājanasaṅkhobho.",
  "tika-vin01t20:478_3": "Bhaṭṭhe janakāyeti apagate janakāye.",
  "tika-vin01t20:478_4": "“Idañca kāsāvaṁ attano santakaṁ katvā etasseva bhikkhuno dehī”ti kiṁkāraṇā evamāha?",
  "tika-vin01t20:478_5": "Cīvarasāmikena yasmā dhuranikkhepo kato, tasmā tassa adinnaṁ gahetuṁ na vaṭṭati.",
  "tika-vin01t20:478_6": "Avahārakopi vippaṭisārassa uppannakālato paṭṭhāya cīvarasāmikaṁ pariyesanto vicarati “dassāmī”ti, cīvarasāmikena ca “mameta”nti vutte etenapi avahārakena ālayo pariccatto, tasmā evamāha.",
  "tika-vin01t20:478_7": "Yadi evaṁ cīvarasāmikoyeva “attano santakaṁ gaṇhāhī”ti kasmā na vuttoti?",
  "tika-vin01t20:478_8": "Ubhinnampi kukkuccavinodanatthaṁ. Kathaṁ?",
  "tika-vin01t20:478_9": "Avahārakassa “mayā sahatthena na dinnaṁ, bhaṇḍadeyyameta”nti kukkuccaṁ uppajjeyya, itarassa “mayā paṭhamaṁ dhuranikkhepaṁ katvā pacchā adinnaṁ gahita”nti kukkuccaṁ uppajjeyyāti.",
  "tika-vin01t20:479_0": "Samagghanti appagghaṁ.",
  "tika-vin01t20:479_1": "Dāruatthaṁ pharatīti dārūhi kattabbakiccaṁ sādheti.",
  "tika-vin01t20:479_2": "Mayi santetiādi sabbaṁ raññā pasādena vuttaṁ, “therena pana ananucchavikaṁ kata”nti na maññitabbaṁ.",
  "tika-vin01t20:480_0": "Ekadivasaṁ dantakaṭṭhacchedanādinā yā ayaṁ agghahāni vuttā, sā sabbā bhaṇḍasāminā",
  "tika-vin01t20:481_0": "Kiṇitvā gahitameva sandhāya vuttā, sabbaṁ panetaṁ aṭṭhakathācariyappamāṇena gahetabbaṁ.",
  "tika-vin01t20:481_1": "Pāsāṇañca sakkharañca pāsāṇasakkharaṁ.",
  "tika-vin01t20:481_2": "Dhāreyyatthaṁ vicakkhaṇoti imasseva vivaraṇaṁ “āpattiṁ vā anāpattiṁ vā”tiādi.",
  "tika-vin01t20:482_0": "Pañcavīsatiavahārakathāvaṇṇanā niṭṭhitā.",
  "tika-vin01t20:483_0": "Akkhadassāti ettha akkha-saddena kira vinicchayasālā vuccati.",
  "tika-vin01t20:483_1": "Tattha nisīditvā vajjāvajjaṁ passantīti akkhadassā vuccanti dhammavinicchanakā.",
  "tika-vin01t20:483_2": "Haneyyunti ettha hananaṁ nāma hatthapādādīhi pothanañceva sīsādicchedanañca hotīti āha –",
  "tika-vin01t20:483_3": "“haneyyunti potheyyuñceva chindeyyuñcā”ti.",
  "tika-vin01t20:483_4": "Teneva padabhājaniyañca “hatthena vā pādena vā kasāya vā vettena vā aḍḍhadaṇḍakena vā chejjāya vā haneyyu”nti vuttaṁ.",
  "tika-vin01t20:483_5": "Tattha aḍḍhadaṇḍakenāti dvihatthappamāṇena rassamuggarena veḷupesikāya vā.",
  "tika-vin01t20:483_6": "Chejjāyāti hatthapādasīsādīnaṁ chedanena.",
  "tika-vin01t20:483_7": "Nīhareyyunti gāmanigamādito nīhareyyuṁ.",
  "tika-vin01t20:483_8": "Corosi…pe…",
  "tika-vin01t20:483_9": "thenosīti ettha “paribhāseyyu”nti padaṁ ajjhāharitvā attho veditabboti āha “corosīti evamādīni ca vatvā paribhāseyyu”nti.",
  "tika-vin01t20:484_0": "93.",
  "tika-vin01t20:484_1": "Yaṁ taṁ bhaṇḍaṁ dassitanti sambandho.",
  "tika-vin01t20:484_2": "Yattha yattha ṭhitanti bhūmiādīsu yattha yattha ṭhitaṁ.",
  "tika-vin01t20:484_3": "Yathā yathā ādānaṁ gacchatīti bhūmiādīsu ṭhitaṁ bhaṇḍaṁ sabbaso aggahaṇepi yena yena ākārena gahaṇaṁ upagacchati.",
  "tika-vin01t20:485_0": "Bhūmaṭṭhakathāvaṇṇanā",
  "tika-vin01t20:486_0": "94.Phandāpeti, sabbattha dukkaṭamevāti ettha “uṭṭhahissāmī”ti phandāpetvā puna anuṭṭhahitvā tattheva sayantassapi aṅgapaccaṅgaṁ aphandāpetvā ekapayogena uṭṭhahantassapi dukkaṭamevāti daṭṭhabbaṁ.",
  "tika-vin01t20:486_1": "Aññasmiṁ vā gamanassaanupakāreti yathā dvārapidahane kumbhiṭṭhānagamanassa anupakārattā anāpatti, evaṁ aññasmiṁ vā gamanassa anupakāre kāyavacīkamme anāpatti.",
  "tika-vin01t20:486_2": "Vācāya vācāyāti ekekatthadīpikāya vācāya vācāya.",
  "tika-vin01t20:486_3": "Upaladdhoti ñāto.",
  "tika-vin01t20:486_4": "Puññāni ca karissāmāti ettha “musāvādaṁ katvā puññāni karissāmāti vadantassa dukkaṭamevā”ti tīsupi gaṇṭhipadesu vuttaṁ, taṁ imasmiṁyeva padese aṭṭhakathāvacanena virujjhati.",
  "tika-vin01t20:486_5": "Tathā hi “yaṁ yaṁ vacanaṁ musā, tattha tattha pācittiya”nti ca “na hi adinnādānassa pubbapayoge pācittiyaṭṭhāne dukkaṭaṁ nāma atthī”ti ca vakkhati.",
  "tika-vin01t20:486_6": "Evaṁ pana vutte na virujjhati “musāvādaṁ katvā puññāni ca karissāmāti vadantassa pācittiyena saddhiṁ dukkaṭa”nti.",
  "tika-vin01t20:486_7": "Tathā hi “akappiyapathaviṁ khaṇantānaṁ dukkaṭehi saddhiṁ pācittiyānīti mahāpaccariyaṁ vutta”nti ca “yathā ca idha, evaṁ sabbattha pācittiyaṭṭhāne dukkaṭā na muccatī”ti ca vakkhati.",
  "tika-vin01t20:486_8": "Sace pana kusalacitto “puññāni karissāmā”ti vadati, anāpatti “buddhapūjaṁ vā dhammapūjaṁ vā saṅghabhattaṁ vā karissāmāti kusalaṁ uppādeti, kusalacittena gamane anāpattī”ti ca “yathā ca idha, evaṁ sabbattha atheyyacittassa anāpattī”ti ca vakkhamānattā.",
  "tika-vin01t20:487_0": "Pamādalikhitanti veditabbanti aparabhāge potthakāruḷhakāle pamajjitvā likhitanti veditabbaṁ.",
  "tika-vin01t20:487_1": "Pāḷiyaṁ sesaaṭṭhakathāsu ca “kudālaṁ vā piṭakaṁ vā”ti idameva dvayaṁ vatvā vāsipharasūnaṁ avuttattā tesampi saṅkhepaṭṭhakathādīsu āgatabhāvaṁ dassetuṁ “saṅkhepaṭṭhakathāyaṁ pana mahāpaccariyañcā”tiādi vuttaṁ.",
  "tika-vin01t20:487_2": "Theyyacittena katattā “dukkaṭehi saddhiṁ pācittiyānī”ti vuttaṁ.",
  "tika-vin01t20:487_3": "Tato paraṁ sabbakiriyāsūti bījaggahaṇato paraṁ kattabbakiriyāsu.",
  "tika-vin01t20:487_4": "Sabbaṁ purimanayenevāti yāva piṭakapariyosānā hatthavārapadavāresu dukkaṭaṁ.",
  "tika-vin01t20:488_0": "Therehi dassitanti pubbapayogasahapayogadukkaṭesu asammohatthaṁ samodhānetvā dhammasaṅgāhakattherehi dassitaṁ.",
  "tika-vin01t20:488_1": "“Sabbesampi dukkaṭānaṁ imesuyeva aṭṭhasu saṅgahetabbabhāvato itarehi sattahi dukkaṭehi vinimuttaṁ vinayadukkaṭeyeva saṅgahetabba”nti vadanti.",
  "tika-vin01t20:488_2": "Dasavidhaṁ ratananti “muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅgo masāragalla”nti evamāgataṁ dasavidhaṁ ratanaṁ.",
  "tika-vin01t20:489_0": "“Maṇi muttā veḷuriyo ca saṅkho,",
  "tika-vin01t20:490_0": "Silā pavāḷaṁ rajatañca hemaṁ;",
  "tika-vin01t20:491_0": "Salohitaṅgañca masāragallaṁ,",
  "tika-vin01t20:492_0": "Daseti dhīro ratanāni jaññā”ti. –",
  "tika-vin01t20:493_0": "Hi vuttaṁ.",
  "tika-vin01t20:494_0": "Sattavidhaṁdhaññanti sāli vīhi yavo kaṅgu kudrūso varako godhumoti idaṁ sattavidhaṁ dhaññaṁ.",
  "tika-vin01t20:494_1": "Āvudhabhaṇḍādinti ādi-saddena tūriyabhaṇḍaitthirūpādiṁ saṅgaṇhāti.",
  "tika-vin01t20:494_2": "Anāmasitabbe vatthumhi dukkaṭaṁ anāmāsadukkaṭaṁ.",
  "tika-vin01t20:494_3": "Durupaciṇṇadukkaṭanti “na kattabba”nti vāritassa katattā duṭṭhu āciṇṇaṁ caritanti durupaciṇṇaṁ, tasmiṁ dukkaṭaṁ durupaciṇṇadukkaṭaṁ.",
  "tika-vin01t20:494_4": "Vinaye paññattaṁ dukkaṭaṁ vinayadukkaṭaṁ.",
  "tika-vin01t20:494_5": "“Saṅghabhedāya parakkamatī”ti sutvā taṁnivāraṇatthāya ñāte atthe avadantassa ñātadukkaṭaṁ.",
  "tika-vin01t20:494_6": "Ekādasa samanubhāsanā nāma bhikkhupātimokkhe cattāro yāvatatiyakā saṅghādisesā, ariṭṭhasikkhāpadanti pañca, bhikkhunīpātimokkhe ekaṁ yāvatatiyakaṁ pārājikaṁ, cattāro saṅghādisesā, caṇḍakāḷīsikkhāpadanti cha.",
  "tika-vin01t20:494_7": "Vassāvāsādiṁ paṭissuṇitvā na sampādentassa paṭissavanimittaṁ dukkaṭaṁ paṭissavadukkaṭaṁ.",
  "tika-vin01t20:495_0": "Pubbasahapayoge ca, anāmāsadurupaciṇṇe;",
  "tika-vin01t20:496_0": "Vinaye ceva ñāte ca, ñattiyā ca paṭissave;",
  "tika-vin01t20:497_0": "Aṭṭhete dukkaṭā vuttā, vinaye vinayaññunā.",
  "tika-vin01t20:498_0": "Sahapayogato paṭṭhāya cettha purimā purimā āpattiyo paṭippassambhantīti āha “atha dhuranikkhepaṁ akatvā”tiādi.",
  "tika-vin01t20:498_1": "Tattha “dhuranikkhepaṁ akatvā”ti vuttattā dhuranikkhepaṁ katvā khaṇantassa purimāpattiyo na paṭippassambhantīti daṭṭhabbaṁ.",
  "tika-vin01t20:498_2": "Viyūhanadukkaṭaṁ paṭippassambhati, uddharaṇadukkaṭe patiṭṭhātīti idaṁ pāḷiyaṁ āgatānukkamena dassetuṁ vuttaṁ.",
  "tika-vin01t20:498_3": "Yadi pana paṁsuṁ uddharitvā saussāhova puna khaṇati, uddharaṇadukkaṭaṁ paṭippassambhati, khaṇanadukkaṭe patiṭṭhāti.",
  "tika-vin01t20:499_0": "Kataṁ karaṇaṁ kiriyāti atthato ekanti āha “virūpā sā kiriyā”ti.",
  "tika-vin01t20:499_1": "Idāni vuttamevatthaṁ parivārapāḷiyā nidassento “vuttampi ceta”ntiādimāha.",
  "tika-vin01t20:499_2": "Tattha aparaddhaṁ viraddhaṁ khalitanti sabbametaṁ yañca dukkaṭanti ettha vuttassa dukkaṭassa pariyāyavacanaṁ.",
  "tika-vin01t20:499_3": "Yañhi duṭṭhu kataṁ, virūpaṁ vā kataṁ, taṁ dukkaṭaṁ.",
  "tika-vin01t20:499_4": "Taṁ panetaṁ yathā satthārā vuttaṁ, evaṁ akatattā aparaddhaṁ, kusalaṁ virajjhitvā pavattattā viraddhaṁ, ariyavaṁsappaṭipadaṁ anāruḷhattā khalitaṁ.",
  "tika-vin01t20:499_5": "Yaṁ manusso kareti idaṁ panettha opammanidassanaṁ.",
  "tika-vin01t20:499_6": "Tassattho –",
  "tika-vin01t20:499_7": "yathā yaṁ loke manusso āvi vā yadi vā raho pāpaṁ karoti, taṁ dukkaṭanti pavedenti, evamidampi buddhapaṭikuṭṭhena lāmakabhāvena pāpaṁ, tasmā dukkaṭanti veditabbanti.",
  "tika-vin01t20:500_0": "Yathā dukkhā, kucchitā vā gati dugatīti vattabbe “duggatī”ti vuttaṁ, yathā ca kaṭukaṁ phalametassāti kaṭukaphalanti vattabbe “kaṭukapphala”nti vuttaṁ, evamidhāpi thūlattā accayattā ca thūlaccayanti vattabbe “thullaccaya”nti vuttanti dassetuṁ “samparāye ca duggatī”tiādimāha.",
  "tika-vin01t20:500_1": "Saṁyoge pana kate saṁyogaparassa rassattaṁ siddhamevāti manasi katvā “saṁyogabhāvo veditabbo”ti ettakameva vuttaṁ.",
  "tika-vin01t20:500_2": "Ekassa mūleti ekassa santike.",
  "tika-vin01t20:500_3": "Accayo tena samo natthīti desanāgāmīsu accayesu tena samo thūlo accayo natthi.",
  "tika-vin01t20:500_4": "Tenetaṁ iti vuccatīti thūlattā accayassa etaṁ thullaccayanti vuccatīti attho.",
  "tika-vin01t20:501_0": "“Sabbatthāpi āmasane dukkaṭaṁ phandāpane thullaccayañca visuṁ visuṁ theyyacittena āmasanaphandāpanapayogaṁ karontasseva hoti, ekapayogena gaṇhantassa pana uddhāre pārājikameva, na dukkaṭathullaccayānī”ti vadanti.",
  "tika-vin01t20:501_1": "Sahapayogaṁ pana akatvāti ettha “pubbapayoge āpannāpattīnaṁ paṭippassaddhiyā abhāvato sahapayogaṁ katvāpi lajjidhammaṁ okkantena pubbapayoge āpannāpattiyo desetabbā”ti tīsupi gaṇṭhipadesu vuttaṁ.",
  "tika-vin01t20:501_2": "Aṭṭhakathāvacanaṁ pana kate sahapayoge pubbapayoge āpannāpattīnampi paṭippassaddhiṁ dīpeti, aññathā “sahapayogaṁ pana akatvā”ti idaṁ visesanameva niratthakaṁ siyā.",
  "tika-vin01t20:501_3": "Yañca heṭṭhā vuttaṁ “sace panassa tatthajātake tiṇarukkhalatādimhi chinnepi lajjidhammo okkamati, saṁvaro uppajjati, chedanapaccayā dukkaṭaṁ desetvā muccatī”ti, tampi sahapayoge kate pubbapayoge āpannāpattīnaṁ paṭippassaddhimeva dīpeti sahapayoge chedanapaccayā āpannadukkaṭasseva desanāya vuttattā.",
  "tika-vin01t20:501_4": "Sahapayogato paṭṭhāyevāti ca idaṁ sahapayogaṁ pattassa tato pubbe āpannānaṁ pubbapayogāpattīnampi paṭippassaddhiṁ dīpeti.",
  "tika-vin01t20:501_5": "Tena hi ayamattho viññāyati “yāva sahapayogaṁ na pāpuṇāti, tāva pubbe āpannāpattīnaṁ paṭippassaddhi na hoti, sahapayogaṁ pattakālato pana paṭṭhāya tāsampi paṭippassaddhi hotī”ti, tasmā suṭṭhu upaparikkhitvā yuttataraṁ gahetabbaṁ.",
  "tika-vin01t20:502_0": "Bahukāpi āpattiyo hontu, ekameva desetvā muccatīti etthāyamadhippāyo –",
  "tika-vin01t20:502_1": "sace khaṇanaviyūhanuddharaṇesu dasa dasa katvā āpattiyo āpannā, tāsu uddharaṇe dasa āpattiyo desetvā muccati visabhāgakiriyaṁ patvā purimāpurimāpattīnaṁ paṭippassaddhattāti.",
  "tika-vin01t20:502_2": "Jātivasena pana samānakiriyāya āpannāpattiyo ekattena gahetvā “ekameva desetvā”ti vuttaṁ, tasmā imināpi kurundaṭṭhakathāvacanena paṭhamaṁ mahāaṭṭhakathāyaṁ vuttapurimāpattipaṭippassaddhimeva samatthayati, na pana ubhinnaṁ aṭṭhakathānaṁ atthato nānākaraṇaṁ atthi.",
  "tika-vin01t20:502_3": "Aparampettha pakāraṁ vaṇṇayanti “samānakiriyāsupi purimapurimakhaṇanapaccayā āpannāpattiyo pacchimapacchimakhaṇanaṁ patvā paṭippassambhantīti iminā adhippāyena ‘paṁsukhaṇanādīsu ca lajjidhamme uppanne bahukāpi āpattiyo hontu, ekameva desetvā muccatīti kurundaṭṭhakathāyaṁ vutta”’nti.",
  "tika-vin01t20:502_4": "“Evañca sati ‘bahukāpi āpattiyo hontū’ti na vattabbaṁ bhaveyya, vuttañca, tasmā visabhāgakiriyameva patvā purimāpattīnaṁ paṭippassaddhiṁ icchanteneva bahukāsupi āpattīsu ekameva desetvā muccatīti imasmiṁ ṭhāne visuṁyeveko desanākkamo dassito”tipi vadanti.",
  "tika-vin01t20:502_5": "Ayametesaṁ adhippāyo –",
  "tika-vin01t20:502_6": "yathā idha purimāpattīnaṁ paṭippassaddhi aṭṭhakathācariyappamāṇena gahitā, evaṁ bahukāsupi āpattīsu ekameva desetvā muccatīti idampi idha aṭṭhakathācariyappamāṇatoyeva veditabbaṁ.",
  "tika-vin01t20:502_7": "Yathā ca pāḷiyaṁ pācittiyaṭṭhānepi dukkaṭameva hotīti idha āveṇikaṁ katvā āpattiviseso dassito, evaṁ purimāpattīnaṁ paṭippassaddhiviseso ca desanāviseso ca aṭṭhakathācariyehi dassitoti.",
  "tika-vin01t20:503_0": "Heṭṭhato osīdentoti “sāmikesu āgantvā apassitvā gatesu gaṇhissāmī”ti theyyacittena heṭṭhābhūmiyaṁ osīdento.",
  "tika-vin01t20:503_1": "Bundenāti kumbhiyā heṭṭhimatalena.",
  "tika-vin01t20:503_2": "Evaṁ ekaṭṭhāne ṭhitāya kumbhiyā ṭhānācāvanaṁ chahi ākārehi veditabbanti sambandho.",
  "tika-vin01t20:503_3": "Valayaṁ nīharati, pārājikanti ākāsagataṁ akatvā ghaṁsitvā nīharantassa chinnakoṭito nīhaṭamatte pārājikaṁ.",
  "tika-vin01t20:503_4": "Ito cito ca sāretīti ghaṁsantoyeva ākāsagataṁ akatvā sāreti.",
  "tika-vin01t20:504_0": "Chinnamattepārājikanti avassaṁ ce patati, chinnamatte pārājikaṁ.",
  "tika-vin01t20:504_1": "Paricchedoti “pañcamāsakaṁ vā atirekapañcamāsakaṁ vā”ti vuttagaṇanaparicchedo.",
  "tika-vin01t20:504_2": "Apabyūhantoti “heṭṭhā ṭhitaṁ gaṇhissāmī”ti hatthena dvidhā karonto.",
  "tika-vin01t20:504_3": "Upaḍḍhakumbhiyanti upaḍḍhapuṇṇāya kumbhiyā.",
  "tika-vin01t20:504_4": "Nanu ca aṭṭhakathācariyappamāṇena saṅkhepaṭṭhakathādīsu vuttampi kasmā na gahetabbanti āha –",
  "tika-vin01t20:504_5": "“vinayavinicchaye hi āgate garuke ṭhātabba”nti.",
  "tika-vin01t20:504_6": "Vinayadhammatāti vinayagarukānaṁ dhammatā.",
  "tika-vin01t20:504_7": "Vinayagarukā hi vinayavinicchaye āgate garuke tiṭṭhanti.",
  "tika-vin01t20:504_8": "Vinayagarukatābyāpanatthañhi vinayagarukoyevettha vinaya-saddena vutto, vinayassa vā esā dhammatā tesaṁ garugāravaṭṭhānassa vinayavisayattā.",
  "tika-vin01t20:505_0": "Idāni saṅkhepaṭṭhakathādīsu vuttaṁ pāḷiyāpi na sametīti dassento āha “apicā”tiādi.",
  "tika-vin01t20:505_1": "Bhājananti pattādibhājanaṁ.",
  "tika-vin01t20:505_2": "Pattādiṁ apūretvā gaṇhantassa anuddhaṭepi mukhavaṭṭiparicchedo hoti, pūretvā gaṇhantassa pana uddharaṇakāle hotīti āha “mukhavaṭṭiparicchedena vā uddhārena vā”ti.",
  "tika-vin01t20:505_3": "Yadā pana telakumbhīādīsu telādīnaṁ abahubhāvato bhājanaṁ nimujjāpetvā gaṇhituṁ na sakkā hoti, tadā mukhavaṭṭiparicchedeneva hoti.",
  "tika-vin01t20:505_4": "Cikkananti thaddhaṁ.",
  "tika-vin01t20:505_5": "Ākaḍḍhanavikaḍḍhanayogganti ettha abhimukhaṁ kaḍḍhanaṁ ākaḍḍhanaṁ, parato kaḍḍhanaṁ vikaḍḍhanaṁ.",
  "tika-vin01t20:505_6": "Paṭinīharitunti attano bhājanato paṭinīharituṁ.",
  "tika-vin01t20:505_7": "Hatthato muttamatte pārājikanti theyyacittena parasantakaggahaṇapayogassa katattā.",
  "tika-vin01t20:505_8": "Mahāaṭṭhakathāyameva “sacepi mariyādaṁ dubbalaṁ katvā sukkhataḷākassa udakanibbahanaṭṭhānaṁ udakaniddhamanatumbaṁ vā pidahati, aññato ca gamanamagge vā pāḷiṁ bandhati, sukkhamātikaṁ vā ujuṁ karoti, pacchā deve vuṭṭhe udakaṁ āgantvā mariyādaṁ bhindati, sabbattha bhaṇḍadeyya”nti vuttattā “taṁ pana tattheva sukkhataḷāke sukkhamātikāya ujukaraṇavinicchayena virujjhatī”ti vuttaṁ.",
  "tika-vin01t20:506_0": "Avahāralakkhaṇanti pañcavīsatiyā avahāresu ekampi avahāralakkhaṇaṁ, ṭhānācāvanapayogo eva vā.",
  "tika-vin01t20:506_1": "Uddhāreti kumbhiyā phuṭṭhaṭṭhānato kesaggamattepi uddhaṭe.",
  "tika-vin01t20:506_2": "Yuttanti ṭhānācāvanapayogasabbhāvato yuttaṁ.",
  "tika-vin01t20:506_3": "Saṅgopanatthāyāti iminā suddhacittataṁ dasseti.",
  "tika-vin01t20:506_4": "Palibujjhissatīti nivāressati.",
  "tika-vin01t20:506_5": "Vuttanayeneva pārājikanti hatthato muttamatteyeva pārājikaṁ.",
  "tika-vin01t20:506_6": "Suddhacittovauddharatīti kumbhiyaṁ telassa ākiraṇato puretarameva suddhacitto nikkhipitvā pacchā suddhacittova uddharati.",
  "tika-vin01t20:506_7": "Neva avahāroti theyyacittena avaharaṇapayogassa akatattā.",
  "tika-vin01t20:506_8": "Attano bhājanattā pana “na gīvā”ti vuttaṁ, anāpattimattameva vuttaṁ, na pana evaṁ vicāritanti adhippāyo.",
  "tika-vin01t20:506_9": "Atha vā anāpattimattameva vuttanti imināpi tattha “gīvā”ti vacanābhāvato “na gīvā”ti pubbe vuttamahāaṭṭhakathāvādameva patiṭṭhāpeti, pacchā dassitena kurundivādenapi mahāaṭṭhakathāvādova samatthito.",
  "tika-vin01t20:506_10": "Attano bhaṇḍanti telākiraṇato puretarameva attano kumbhiyaṁ suddhacittena ṭhapitaṁ pītatelaṁ attano parikkhāraṁ.",
  "tika-vin01t20:506_11": "Sammohaṭṭhānanti āpattivinicchayavasena sammohaṭṭhānaṁ.",
  "tika-vin01t20:507_0": "Bahigataṁ nāma hotīti tato paṭṭhāya telassa aṭṭhānabhāvato adhomukhabhāvato ca bahigataṁ nāma hoti.",
  "tika-vin01t20:507_1": "Anto paṭṭhāya chidde kariyamāne telassa nikkhamitvā gatagataṭṭhānaṁ bhājanasaṅkhyameva gacchatīti āha –",
  "tika-vin01t20:507_2": "“bāhirantato pādagghanake gaḷite pārājika”nti.",
  "tika-vin01t20:507_3": "Yathā tathā vā katassāti bāhirantato abbhantarato vā paṭṭhāya katassa.",
  "tika-vin01t20:507_4": "Majjhe ṭhapetvā katachiddeti majjhe thokaṁ kapālaṁ ṭhapetvā pacchā taṁ chindantena katachidde.",
  "tika-vin01t20:507_5": "“Mariyādacchedane anto ṭhatvā bahimukho chindanto bahi antena kāretabbo, bahi ṭhatvā antomukho chindanto anto antena kāretabbo, anto ca bahi ca chinditvā majjhe ṭhapetvā taṁ chindanto majjhena kāretabbo”ti vuttattā “taḷākassa ca mariyādabhedena sametī”ti vuttaṁ.",
  "tika-vin01t20:507_6": "Idamettha yuttanti anto ca bahi ca paṭṭhāya katachidde majjhena kāretabbo.",
  "tika-vin01t20:507_7": "Anto paṭṭhāya kate pana bāhirantena, bahi paṭṭhāya kate abbhantarena kāretabboti ayaṁ tippakāropi ettha vemaṭṭhachidde yutto.",
  "tika-vin01t20:507_8": "Udake katapayogassa abhāvato “ṭhānācāvanapayogassa abhāvā”ti vuttaṁ.",
  "tika-vin01t20:508_0": "Aṭṭhakathāyaṁ tāva vuttanti mahāaṭṭhakathāyaṁ vuttaṁ.",
  "tika-vin01t20:508_1": "Patthinnassa khādanaṁ itarassa pānañca sappiādīnaṁ paribhogoti āha –",
  "tika-vin01t20:508_2": "“akhāditabbaṁ vā apātabbaṁ vā karotī”ti.",
  "tika-vin01t20:508_3": "Kathaṁ pana tathā karotīti āha “uccāraṁ vā passāvaṁ vā”tiādi.",
  "tika-vin01t20:508_4": "Kasmā panettha dukkaṭaṁ vuttanti āha “ṭhānācāvanassa natthitāya dukkaṭa”nti.",
  "tika-vin01t20:508_5": "Purimadvayanti bhedanaṁ chaḍḍanañca.",
  "tika-vin01t20:508_6": "Kasmā na sametīti āha “tañhī”tiādi.",
  "tika-vin01t20:508_7": "Kumbhijajjarakaraṇenāti puṇṇakumbhiyā jajjarakaraṇena.",
  "tika-vin01t20:508_8": "Mātikāujaukaraṇenāti udakapuṇṇāya mātikāya ujukaraṇena.",
  "tika-vin01t20:508_9": "Ekalakkhaṇanti bhedanaṁ kumbhijajjarakaraṇena chaḍḍanaṁ mātikāya ujukaraṇena saddhiṁ ekasabhāvaṁ ṭhānācāvanapayogasabbhāvato.",
  "tika-vin01t20:508_10": "Pacchimaṁ pana dvayanti jhāpanaṁ aparibhogakaraṇañca.",
  "tika-vin01t20:509_0": "Ettha evaṁ vinicchayaṁ vadantīti ettha mahāaṭṭhakathāyaṁ vutte eke ācariyā evaṁ vinicchayaṁ vadanti.",
  "tika-vin01t20:509_1": "Pacchimadvayaṁ sandhāya vuttanti ettha purimadvaye vinicchayo heṭṭhā vuttānusārena sakkā viññātunti tattha kiñci avatvā pacchimadvayaṁ sandhāya ṭhānācāvanassa natthitāya dukkaṭanti idaṁ vuttanti adhippāyo.",
  "tika-vin01t20:509_2": "Theyyacittenāti attano vā parassa vā kātukāmatāvasena uppannatheyyacittena.",
  "tika-vin01t20:509_3": "Vināsetukāmatāyāti hatthapādādiṁ chindanto viya kevalaṁ vināsetukāmatāya.",
  "tika-vin01t20:509_4": "Purimadvaye kiṁ hoti, kiṁ adhippāyena na kiñci vuttanti āha –",
  "tika-vin01t20:509_5": "“purimadvaye pana…pe…",
  "tika-vin01t20:509_6": "pārājika”nti.",
  "tika-vin01t20:509_7": "Tattha vuttanayena bhindantassa vā chaḍḍentassa vāti muggarena pothetvā bhindantassa udakaṁ vā vālikaṁ vā ākiritvā uttarāpentassāti attho.",
  "tika-vin01t20:509_8": "Ayuttanti ceti pāḷiyaṁ purimapadadvayepi dukkaṭasseva vuttattā “purimadvaye…pe…",
  "tika-vin01t20:509_9": "pārājikanti idaṁ ayutta”nti yadi tumhākaṁ siyāti attho.",
  "tika-vin01t20:509_10": "Nāti ayuttabhāvappasaṅgaṁ nisedhetvā tattha kāraṇamāha “aññathā gahetabbatthato”ti.",
  "tika-vin01t20:509_11": "Kathaṁ panettha attho gahetabboti āha “pāḷiyaṁ hī”tiādi.",
  "tika-vin01t20:509_12": "Nāsetukāmatāpakkhe heṭṭhā vuttanayeneva atthassa avirujjhanato “theyyacittapakkhe”ti vuttaṁ.",
  "tika-vin01t20:509_13": "“Evaṁ vinicchayaṁ vadantī”ti ito paṭṭhāya vuttassa sabbassapi ekasseva vacanattā “evameke vadantī”ti nigamanavasena vuttaṁ.",
  "tika-vin01t20:510_0": "Idāni yathāvuttavasena pāḷiyā atthe gayhamāne mahāaṭṭhakathāyaṁ catunnampi sāmaññato vuttassa pacchimadvayaṁ sandhāya vuttanti vacane visesābhāvato pāḷiyaṁ vuttesu catūsu padesu “chaḍḍeti vā aparibhogaṁ vā karotī”ti imesaṁ padānaṁ visesābhāvappasaṅgato ca sayaṁ aññathā pāḷiṁ aṭṭhakathañca saṁsanditvā atthaṁ dassetukāmo “ayaṁ panettha sāro”tiādimāha.",
  "tika-vin01t20:510_1": "Vinītavatthumhi “saṅghassa puñjakitaṁ tiṇaṁ theyyacitto jhāpesī”si vuttattā vinītavatthumhi tiṇajjhāpako viyāti imināva ṭhānā acāvetukāmovāti etthāpi theyyacittena ṭhānā acāvetukāmoti idaṁ vuttameva hotīti daṭṭhabbaṁ.",
  "tika-vin01t20:510_2": "Achaḍḍetukāmoyevāti etthāpi theyyacittenāti sambandhitabbaṁ.",
  "tika-vin01t20:510_3": "Idañhi theyyacittapakkhaṁ sandhāya vuttaṁ nāsetukāmatāpakkhassa vakkhamānattā.",
  "tika-vin01t20:510_4": "Tenevāha “nāsetukāmatāpakkhe panā”tiādi.",
  "tika-vin01t20:510_5": "Itarathāpi yujjatīti theyyacittābhāvā ṭhānā cāvetukāmassapi dukkaṭaṁ yujjatīti vuttaṁ hoti.",
  "tika-vin01t20:511_0": "Bhūmaṭṭhakathāvaṇṇanā niṭṭhitā.",
  "tika-vin01t20:512_0": "Ākāsaṭṭhakathāvaṇṇanā",
  "tika-vin01t20:513_0": "96.",
  "tika-vin01t20:513_1": "Ākāsaṭṭhakathāyaṁ mukhatuṇḍakenāti mukhaggena.",
  "tika-vin01t20:513_2": "Kalāpaggenāti piñchakalāpassa aggena.",
  "tika-vin01t20:513_3": "Pasāretīti gahaṇatthaṁ pasāreti.",
  "tika-vin01t20:513_4": "Aggahetvā vāti leḍḍuādīhi paharitvā nayanavasena aggahetvā vā.",
  "tika-vin01t20:513_5": "Ākāsaṭṭhavinicchaye vuccamānepi tappasaṅgena ākāsaṭṭhassa vehāsaṭṭhādibhāvamupagatepi asammohatthaṁ “yasmiṁ aṅge nilīyatī”tiādi vuttaṁ.",
  "tika-vin01t20:513_6": "Antovatthumhīti parikkhittavatthussa anto.",
  "tika-vin01t20:513_7": "Antogāmeti parikkhittassa gāmassa anto.",
  "tika-vin01t20:513_8": "Aparikkhitte pana vatthumhi, gāme vā ṭhitaṭṭhānameva ṭhānaṁ.",
  "tika-vin01t20:513_9": "Aṭavimukhaṁ karotīti araññābhimukhaṁ karoti.",
  "tika-vin01t20:513_10": "Rakkhatīti tena payogena tassa icchitaṭṭhānaṁ agatattā rakkhati.",
  "tika-vin01t20:513_11": "Bhūmiyā gacchantaṁ sandhāya “dutiyapadavāre vā”ti vuttaṁ.",
  "tika-vin01t20:513_12": "Gāmato nikkhantassāti parikkhittagāmato nikkhantassa.",
  "tika-vin01t20:513_13": "Kapiñjaro nāma ekā pakkhijāti.",
  "tika-vin01t20:514_0": "Ākāsaṭṭhakathāvaṇṇanā niṭṭhitā.",
  "tika-vin01t20:515_0": "Vehāsaṭṭhakathāvaṇṇanā",
  "tika-vin01t20:516_0": "97.",
  "tika-vin01t20:516_1": "Vehāsaṭṭhakathāyaṁ pana cīvaravaṁse ṭhapitassa cīvarassa ākaḍḍhane yathāvuttappadesātikkamo ekadvaṅgulamattākaḍḍhanena siyāti adhippāyena vuttaṁ “ekadvaṅgulamattākaḍḍhaneneva pārājika”nti.",
  "tika-vin01t20:516_2": "Idañca tādisaṁ nātimahantaṁ cīvaravaṁsadaṇḍakaṁ sandhāya vuttaṁ, mahante pana tato adhikamattākaḍḍhaneneva siyā.",
  "tika-vin01t20:516_3": "Rajjukena bandhitvāti ekāya rajjukoṭiyā cīvaraṁ bandhitvā aparāya koṭiyā cīvaravaṁsaṁ bandhitvā ṭhapitacīvaraṁ.",
  "tika-vin01t20:516_4": "Muttamatte aṭṭhatvā patanakasabhāvattā “mutte pārājika”nti vuttaṁ.",
  "tika-vin01t20:517_0": "Ekamekassa phuṭṭhokāsamatte atikkante pārājikanti bhittiṁ aphusāpetvā ṭhapitattā vuttaṁ.",
  "tika-vin01t20:517_1": "Bhittiṁ nissāya ṭhapitanti paṭipāṭiyā ṭhapitesu nāgadantādīsuyeva āropetvā bhittiṁ phusāpetvā ṭhapitaṁ.",
  "tika-vin01t20:517_2": "Paṇṇantaraṁ āropetvā ṭhapitāti aññehi ṭhapitaṁ sandhāya vuttaṁ.",
  "tika-vin01t20:518_0": "Vehāsaṭṭhakathāvaṇṇanā niṭṭhitā.",
  "tika-vin01t20:519_0": "Udakaṭṭhakathāvaṇṇanā",
  "tika-vin01t20:520_0": "98.",
  "tika-vin01t20:520_1": "Udakaṭṭhakathāyaṁ sandamānaudake nikkhittaṁ na tiṭṭhatīti āha “asandanake udake”ti.",
  "tika-vin01t20:520_2": "Anāpattīti hatthavārapadavāresu dukkaṭāpattiyā abhāvaṁ sandhāya vuttaṁ.",
  "tika-vin01t20:520_3": "Kaḍḍhatīti heṭṭhato osāreti.",
  "tika-vin01t20:520_4": "Uppalādīsūti ādi-saddena padumapuṇḍarīkādiṁ saṅgaṇhāti.",
  "tika-vin01t20:520_5": "Rattaṁ padumaṁ, setaṁ puṇḍarīkaṁ.",
  "tika-vin01t20:520_6": "Setaṁ vā padumaṁ, rattaṁ puṇḍarīkaṁ.",
  "tika-vin01t20:520_7": "Atha vā rattaṁ vā hotu setaṁ vā satapattaṁ padumaṁ, ūnasatapattaṁ puṇḍarīkaṁ.",
  "tika-vin01t20:520_8": "Vatthu pūratīti pārājikavatthu pahoti.",
  "tika-vin01t20:520_9": "Tasmiṁ chinnamatte pārājikanti udakato accuggatassa udakavinimuttaṭṭhānato chedanaṁ sandhāya vuttaṁ.",
  "tika-vin01t20:520_10": "Yaṁ vatthuṁ pūretīti yaṁ pupphaṁ pārājikavatthuṁ pūreti.",
  "tika-vin01t20:520_11": "Dasahi pupphehi katakalāpo hatthako, mahantaṁ kalāpaṁ katvā baddhaṁ bhārabaddhaṁ.",
  "tika-vin01t20:520_12": "Rajjukesu tiṇāni santharitvāti ettha “dve rajjukāni udakapiṭṭhe ṭhapetvā tesaṁ upari tiriyato tiṇāni santharitvā tesaṁ upari bandhitvā vā abandhitvā vā tiriyatoyeva pupphāni ṭhapetvā heṭṭhato gatāni dve rajjukāni ukkhipitvā pupphamatthake ṭhapentī”ti vadanti.",
  "tika-vin01t20:521_0": "Kesaggamattampi yathāṭhitaṭṭhānato cāvetīti pārimantena phuṭṭhokāsaṁ, orimantena kesaggamattaṁ cāveti.",
  "tika-vin01t20:521_1": "Sakalamudakanti daṇḍena phuṭṭhokāsagataṁ sakalamudakaṁ.",
  "tika-vin01t20:521_2": "Na udakaṁ ṭhānanti attanā kataṭṭhānassa aṭṭhānattā.",
  "tika-vin01t20:521_3": "Idaṁ ubhayanti ettha “bandhanaṁ amocetvā…pe…",
  "tika-vin01t20:521_4": "pārājika”nti idamevekaṁ, “paṭhamaṁ bandhanaṁ…pe…",
  "tika-vin01t20:521_5": "ṭhānaparicchedo”ti idaṁ dutiyaṁ.",
  "tika-vin01t20:521_6": "Paduminiyanti padumagacche.",
  "tika-vin01t20:521_7": "Uppāṭitāyāti parehi attano atthāya uppāṭitāya.",
  "tika-vin01t20:522_0": "Bahiṭhapiteti udakato bahi ṭhapite. Hatthakavasena khuddakaṁ katvā",
  "tika-vin01t20:523_0": "Baddhaṁ kalāpabaddhaṁ.",
  "tika-vin01t20:523_1": "Muḷālanti kandaṁ.",
  "tika-vin01t20:523_2": "Pattaṁ vā pupphaṁ vāti idaṁ kaddamassa anto pavisitvā ṭhitaṁ sandhāya vuttaṁ.",
  "tika-vin01t20:523_3": "Sakalamudakanti vāpiādīsu pariyāpannaṁ sakalamudakaṁ.",
  "tika-vin01t20:523_4": "Niddhamanatumbanti vāpiyā udakassa nikkhamanamaggaṁ.",
  "tika-vin01t20:523_5": "Udakavāhakanti mahāmātikaṁ.",
  "tika-vin01t20:523_6": "Na avahāroti idaṁ pubbasadisaṁ na hotīti āha –",
  "tika-vin01t20:523_7": "“kasmā…pe…",
  "tika-vin01t20:523_8": "evarūpā hi tattha katikā”ti.",
  "tika-vin01t20:523_9": "Avahāro natthīti sabbasādhāraṇe apariggahaṭṭhāne gahitattā.",
  "tika-vin01t20:523_10": "Mātikaṁ āropetvāti khuddakamātikaṁ āropetvā.",
  "tika-vin01t20:523_11": "Maritvā…pe…",
  "tika-vin01t20:523_12": "tiṭṭhantīti ettha “matamacchānaṁyeva tesaṁ santakattā amate gaṇhantassa natthi avahāro”ti vadanti.",
  "tika-vin01t20:524_0": "Udakaṭṭhakathāvaṇṇanā niṭṭhitā.",
  "tika-vin01t20:525_0": "Nāvaṭṭhakathāvaṇṇanā",
  "tika-vin01t20:526_0": "99.",
  "tika-vin01t20:526_1": "Nāvaṭṭhakathāyaṁ pana yā bandhanā muttamatte ṭhānā na cavatīti iminā caṇḍasote baddhanāvaṁ paṭikkhipati.",
  "tika-vin01t20:526_2": "Tāva dukkaṭanti “bandhanaṁ moceti, āpatti dukkaṭassā”ti evaṁ mocentassa paññattaṁ dukkaṭaṁ sandhāya vuttaṁ.",
  "tika-vin01t20:526_3": "Thullaccayampi pārājikampi hotīti ettha paṭhamaṁ ṭhānā acāvetvā mutte thullaccayaṁ, paṭhamaṁ ṭhānā cāvetvā mutte pārājikanti veditabbaṁ.",
  "tika-vin01t20:527_0": "“Pāse baddhasūkaro viyā”tiādinā vuttaṁ sandhāyāha “tattha yutti pubbe vuttā evā”ti.",
  "tika-vin01t20:527_1": "Vippanaṭṭhā nāvāti visamavātādīhi vināsaṁ patvā udake nimujjitvā heṭṭhā bhūmitalaṁ appatvā majjhe ṭhitaṁ sandhāya vadati.",
  "tika-vin01t20:527_2": "Teneva “adho vā opilāpentassa…pe…",
  "tika-vin01t20:527_3": "nāvātalena phuṭṭhokāsaṁ mukhavaṭṭiṁ atikkantamatte pārājika”nti vuttaṁ.",
  "tika-vin01t20:527_4": "Opilāpentassāti osīdāpentassa.",
  "tika-vin01t20:527_5": "Atikkantamatteti phuṭṭhokāsaṁ atikkantamatte.",
  "tika-vin01t20:527_6": "Eseva nayoti muttamatte pārājikanti dasseti.",
  "tika-vin01t20:528_0": "Nāvākaḍḍhanayoggamahāyottatāya yottakoṭito paṭṭhāya sakalampi “ṭhāna”nti vuttaṁ.",
  "tika-vin01t20:529_0": "Asatipi vāte yathā vātaṁ gaṇhāti, tathā ṭhapitattā “vātaṁ gaṇhāpetī”ti vuttaṁ.",
  "tika-vin01t20:529_1": "Balavā ca vāto āgammāti iminā asati vāte ayaṁ payogo katoti dasseti.",
  "tika-vin01t20:529_2": "Teneva “puggalassa natthi avahāro”ti vuttaṁ.",
  "tika-vin01t20:529_3": "Sati pana vāte kato payogo ṭhānācāvanapayogoyevāti mātikāujukaraṇe viya attheva avahāroti daṭṭhabbaṁ.",
  "tika-vin01t20:529_4": "Ṭhānācāvanapayogo na hotīti sukkhamātikāujukaraṇe viya asati vāte katapayogattā.",
  "tika-vin01t20:529_5": "Bhaṇḍadeyyaṁ pana hotīti nāvāsāmikassa bhaṇḍadeyyaṁ hoti.",
  "tika-vin01t20:530_0": "Nāvaṭṭhakathāvaṇṇanā niṭṭhitā.",
  "tika-vin01t20:531_0": "Yānaṭṭhakathāvaṇṇanā",
  "tika-vin01t20:532_0": "100.",
  "tika-vin01t20:532_1": "Yānaṭṭhakathāyaṁ dukayuttassāti dvīhi goṇehi yuttassa.",
  "tika-vin01t20:532_2": "Ayuttakanti goṇehi ayuttaṁ.",
  "tika-vin01t20:532_3": "Kappakatāti yathā dvīhi bhāgehi heṭṭhā patiṭṭhāti, evaṁ katā.",
  "tika-vin01t20:532_4": "Tīṇi vā cattāri vā ṭhānānīti akappakatāya upatthambhaniyā vasena tīṇi ṭhānāni, kappakatāya vasena cattāri ṭhānānīti.",
  "tika-vin01t20:532_5": "Tathā pathaviyaṁ ṭhapitassa tīṇi ṭhānānīti sambandho.",
  "tika-vin01t20:532_6": "Tanti phalakassa vā dārukassa vā upari ṭhapitaṁ pathaviyaṁ ṭhapitañca.",
  "tika-vin01t20:532_7": "Dvīhi akkhasīsehīti dvīhi akkhakoṭīhi.",
  "tika-vin01t20:532_8": "Dārūnaṁ upari ṭhapitassāti dvinnaṁ dārūnaṁ upari dvīhi akkhakoṭīhi olambetvā sakaṭasālāyaṁ ṭhapitassa.",
  "tika-vin01t20:532_9": "Heṭṭhimatalassāti sakaṭabāhāya bhūmiṁ phusitvā ṭhitassa heṭṭhimabhāgassa.",
  "tika-vin01t20:532_10": "Sesaṁ nāvāyaṁ vuttasadisanti iminā “yadi pana taṁ evaṁ gacchantaṁ pakatigamanaṁ upacchinditvā aññaṁ disābhāgaṁ neti, pārājikaṁ.",
  "tika-vin01t20:532_11": "Sayameva yaṁ kañci gāmaṁ sampattaṁ ṭhānā acāventova vikkiṇitvā gacchati, nevatthi avahāro, bhaṇḍadeyyaṁ pana hotī”ti imaṁ nayaṁ atidissati.",
  "tika-vin01t20:533_0": "Yānaṭṭhakathāvaṇṇanā niṭṭhitā.",
  "tika-vin01t20:534_0": "Bhāraṭṭhakathāvaṇṇanā",
  "tika-vin01t20:535_0": "101.",
  "tika-vin01t20:535_1": "Bhāraṭṭhakathāyaṁ purimagale galavāṭakoti purimagale uparimagalavāṭako.",
  "tika-vin01t20:535_2": "Uraparicchedamajjheti urapariyantassa majjhe.",
  "tika-vin01t20:535_3": "Anāṇattattāti “asukaṭṭhānaṁ nehī”ti anāṇattattā.",
  "tika-vin01t20:535_4": "Yo cāyaṁ sīsabhārevuttoti yo cāyaṁ vinicchayo sīsabhāre vutto.",
  "tika-vin01t20:535_5": "Sīsādīhi vā gahito hotūti sambandho.",
  "tika-vin01t20:535_6": "Tādisanti tappaṭicchādanasamatthaṁ.",
  "tika-vin01t20:536_0": "Bhāraṭṭhakathāvaṇṇanā niṭṭhitā.",
  "tika-vin01t20:537_0": "Ārāmaṭṭhakathāvaṇṇanā",
  "tika-vin01t20:538_0": "102.",
  "tika-vin01t20:538_1": "Ārāmaṭṭhakathāyaṁ bandhananti pupphānaṁ vaṇṭe patiṭṭhitaṭṭhānaṁ.",
  "tika-vin01t20:538_2": "Abhiyuñjatīti codeti aḍḍaṁ karoti.",
  "tika-vin01t20:538_3": "Adinnādānassa payogattāti sahapayogamāha vatthumhiyeva katapayogattā.",
  "tika-vin01t20:538_4": "Sahapayogavasena hetaṁ dukkaṭaṁ.",
  "tika-vin01t20:538_5": "Vinicchayappasutanti vinicchaye niyuttaṁ.",
  "tika-vin01t20:538_6": "Kakkhaḷoti dāruṇo.",
  "tika-vin01t20:538_7": "Dhuraṁ nikkhipatīti ussāhaṁ ṭhapeti, attano santakakaraṇe nirussāho hotīti attho.",
  "tika-vin01t20:538_8": "Kūṭaḍḍakārakopi sace dhuraṁ na nikkhipati, natthi avahāroti āha “sace sayampi katadhuranikkhepo hotī”ti.",
  "tika-vin01t20:538_9": "Sayampīti abhiyuñjakopi.",
  "tika-vin01t20:538_10": "Katadhuranikkhepoti “na dāni naṁ imassa dassāmī”ti evaṁ tassa dāne katadhuranikkhepo.",
  "tika-vin01t20:538_11": "Kiṅkārappaṭissāvibhāveti “kiṁ karomi kiṁ karomī”ti evaṁ kiṅkārameva paṭissuṇanto vicaratīti kiṅkārapaṭissāvī, tassa bhāvo kiṅkārapaṭissāvibhāvo, tasmiṁ, attano vasavattibhāveti vuttaṁ hoti.",
  "tika-vin01t20:539_0": "Ukkocaṁ datvāti lañjaṁ datvā.",
  "tika-vin01t20:539_1": "Kūṭavinicchayikānanti kūṭavinicchaye niyuttānaṁ vinayadharānaṁ.",
  "tika-vin01t20:539_2": "“Gaṇhā”ti avatvā “asāmikassa sāmiko aya”ntiādinā pariyāyena vuttepi tassa santakabhāvaṁ paricchinditvā pavattavacanattā kūṭavinicchayaṁ karontānaṁ kūṭasakkhīnañca pārājikameva.",
  "tika-vin01t20:539_3": "Asatipi cettha ṭhānācāvane ubhinnaṁ dhuranikkhepoyeva ṭhānācāvanaṭṭhāne tiṭṭhati.",
  "tika-vin01t20:539_4": "Imasmiṁ dhuranikkhepe pārājike sāmikassa vimatuppādanapayoge kate thullaccayaṁ, tasseva dhuranikkhepapayoge nipphādite pārājikaṁ.",
  "tika-vin01t20:539_5": "Sayaṁ parājayaṁ pāpuṇātīti kūṭaḍḍakārako parājayaṁ pāpuṇāti.",
  "tika-vin01t20:540_0": "Ārāmaṭṭhakathāvaṇṇanā niṭṭhitā.",
  "tika-vin01t20:541_0": "Vihāraṭṭhakathāvaṇṇanā",
  "tika-vin01t20:542_0": "103.",
  "tika-vin01t20:542_1": "Vihāraṭṭhakathāyaṁ vihāropi pariveṇampi āvāsopi vihārotveva saṅkhaṁ gacchatīti āha “vihāraṁ vā”tiādi.",
  "tika-vin01t20:542_2": "Tattha vihāranti mahāvihāraṁ.",
  "tika-vin01t20:542_3": "Pariveṇanti mahāvihārassa abbhantare visuṁ visuṁ pākāraparicchinnaṭṭhānaṁ.",
  "tika-vin01t20:542_4": "Āvāsanti ekaṁ āvasathaṁ.",
  "tika-vin01t20:542_5": "Abhiyoge katepi avahārassa asijjhanato vuttaṁ “abhiyogo na ruhatī”ti.",
  "tika-vin01t20:542_6": "Gaṇasantake pana paricchinnasāmikattā sakkā dhuraṁ nikkhipāpetunti āha “dīghabhāṇakādibhedassa pana gaṇassā”ti.",
  "tika-vin01t20:542_7": "Idhāpi sace ekopi dhuraṁ na nikkhipati, rakkhatiyeva.",
  "tika-vin01t20:542_8": "Sabbesaṁ dhuranikkhepeneva hi pārājikaṁ.",
  "tika-vin01t20:543_0": "Vihāraṭṭhakathāvaṇṇanā niṭṭhitā.",
  "tika-vin01t20:544_0": "Khettaṭṭhakathāvaṇṇanā",
  "tika-vin01t20:545_0": "104.",
  "tika-vin01t20:545_1": "Khettaṭṭhakathāyaṁ satta dhaññānīti sālivīhiyavakaṅgukudrūsavarakagodhumānaṁ vasena satta dhaññāni.",
  "tika-vin01t20:545_2": "Nirumbhitvā vātiādīsu “gaṇhantassā”ti paccekaṁ yojetabbaṁ.",
  "tika-vin01t20:545_3": "Tattha nirumbhitvā gahaṇaṁ nāma vīhisīsaṁ acchinditvā yathāṭhitameva hatthena gahetvā ākaḍḍhitvā bījamattasseva gahaṇaṁ.",
  "tika-vin01t20:545_4": "Ekamekanti ekamekaṁ vīhisīsaṁ.",
  "tika-vin01t20:545_5": "Uppāṭetvā vāti muggamāsādīni uddharitvā vā.",
  "tika-vin01t20:545_6": "Yasmiṁ bīje vātiādi nirumbhitvā gahaṇādīsu yathākkamaṁ yojetabbaṁ.",
  "tika-vin01t20:545_7": "Sālisīsādīni nirumbhitvā gaṇhantassa yasmiṁ bīje vatthu pūrati, ekamekaṁ hattheneva chinditvā gaṇhantassa yasmiṁ sīse vatthu pūrati, asitena lāyitvā gaṇhantassa yassaṁ muṭṭhiyaṁ vatthu pūrati, bahūni ekato uppāṭetvā gaṇhantassa yasmiṁ muggamāsādiphale vatthu pūratīti evamettha yathākkamo veditabbo.",
  "tika-vin01t20:545_8": "“Tasmiṁ bandhanā mocitamatte”ti vacanato tasmiṁ bījādimhi bandhanā mocite sati tato anapanītepi pārājikamevāti daṭṭhabbaṁ.",
  "tika-vin01t20:545_9": "Acchijjamānoti acchinno hutvā ṭhito.",
  "tika-vin01t20:545_10": "Jaṭitānīti chinditāni acchinnehi saddhiṁ jaṭitāni hontīti attho.",
  "tika-vin01t20:545_11": "Sabhusanti palālasahitaṁ.",
  "tika-vin01t20:545_12": "Abhusanti palālarahitaṁ.",
  "tika-vin01t20:546_0": "Khīlenāti khāṇukena.",
  "tika-vin01t20:546_1": "Ettha ca khīlasaṅkamanādīsu ubhayaṁ sambhavati sahapayogo dhuranikkhepo ca.",
  "tika-vin01t20:546_2": "Yadā hi parassa khettādīsu ekadesaṁ khīlasaṅkamanādivasena attano santakaṁ karoti, tadā satipi paṭhamataraṁ sāmikānaṁ dhuranikkhepe khīlasaṅkamanādisahapayogaṁ vinā na hotīti sahapayogeneva pārājikaṁ.",
  "tika-vin01t20:546_3": "Teneva mātikāṭṭhakathāyaṁ vuttaṁ “ṭhānācāvanavasena khīlādīni saṅkāmetvā khettādiggahaṇavasena ca sahapayogo veditabbo”ti.",
  "tika-vin01t20:546_4": "Yadā pana asati dhuranikkhepe khīlasaṅkamanādimattaṁ kataṁ, tadā vinā dhuranikkhepena na hotīti dhuranikkhepeneva pārājikaṁ.",
  "tika-vin01t20:546_5": "Tenevettha “tañca kho sāmikānaṁ dhuranikkhepenā”ti vuttaṁ.",
  "tika-vin01t20:546_6": "Evaṁ sabbatthāti yathāvuttamatthaṁ rajjusaṅkamanādīsupi atidisati.",
  "tika-vin01t20:547_0": "Yaṭṭhinti mānadaṇḍaṁ.",
  "tika-vin01t20:547_1": "Ekasmiṁ anāgate thullaccayaṁ, tasmiṁ āgate pārājikanti ettha sace dārūni nikhaṇitvā tattakeneva gaṇhitukāmo hoti, avasāne dārumhi pārājikaṁ.",
  "tika-vin01t20:547_2": "Sace tattha sākhāyopi katvā gahetukāmo hoti, avasānasākhāya pārājikanti veditabbaṁ.",
  "tika-vin01t20:547_3": "Tattakena asakkontoti dārūni nikhaṇitvā vatiṁ kātuṁ asakkonto.",
  "tika-vin01t20:547_4": "Khettamariyādanti vuttamevatthaṁ vibhāvetuṁ “kedārapāḷi”nti vuttaṁ.",
  "tika-vin01t20:547_5": "Vitthataṁ karotīti pubbe vijjamānameva mariyādaṁ vitthiṇṇaṁ karoti.",
  "tika-vin01t20:547_6": "Akataṁ vā pana patiṭṭhapetīti pubbe akataṁ vā mariyādaṁ ṭhapeti.",
  "tika-vin01t20:548_0": "Khettaṭṭhakathāvaṇṇanā niṭṭhitā.",
  "tika-vin01t20:549_0": "Vatthuṭṭhakathāvaṇṇanā",
  "tika-vin01t20:550_0": "105.",
  "tika-vin01t20:550_1": "Vatthuṭṭhakathāyaṁ tiṇṇaṁ pākārānanti iṭṭhakasilādārūnaṁ vasena tiṇṇaṁ pākārānaṁ.",
  "tika-vin01t20:550_2": "Eteneva nayenāti iminā “kevalaṁ bhūmiṁ sodhetvā…pe…",
  "tika-vin01t20:550_3": "aparikkhipitvā vā”ti vuttamatthaṁ nidasseti.",
  "tika-vin01t20:551_0": "Gāmaṭṭhakathāvaṇṇanā",
  "tika-vin01t20:552_0": "106. Gāmaṭṭhakathāyaṁ gāmo nāmāti pāḷiyaṁ na vuttaṁ sabbaso gāmalakkhaṇassa pubbe vuttattā.",
  "tika-vin01t20:553_0": "Araññaṭṭhakathāvaṇṇanā",
  "tika-vin01t20:554_0": "107.",
  "tika-vin01t20:554_1": "Araññaṭṭhakathāyaṁ araññaṁ nāmāti idaṁ pana na kevalaṁ pubbe vuttaaraññalakkhaṇappattimattena araññaṁ idhādhippetaṁ, kintu yaṁ attano araññalakkhaṇena araññaṁ parapariggahitañca hoti, taṁ araññaṁ idhādhippetanti dassetuṁ vuttaṁ.",
  "tika-vin01t20:554_2": "Tenāti puna araññavacanena.",
  "tika-vin01t20:554_3": "Na pariggahitabhāvo araññassa lakkhaṇanti yadi hi pariggahitabhāvo araññalakkhaṇaṁ siyā, “araññaṁ nāma yaṁ manussānaṁ pariggahita”nti ettakameva vadeyyāti adhippāyo.",
  "tika-vin01t20:554_4": "Yanti iminā pubbe vuttalakkhaṇameva araññaṁ parāmaṭṭhanti āha “yaṁ pana attano araññalakkhaṇena arañña”nti.",
  "tika-vin01t20:555_0": "Vinivijjhitvāti ujukameva vinivijjhitvā.",
  "tika-vin01t20:555_1": "Paṇṇaṁ vāti tālapaṇṇādi paṇṇaṁ vā.",
  "tika-vin01t20:555_2": "Addhagatopīti cirakālaṁ tattheva ṭhitopi.",
  "tika-vin01t20:555_3": "Na gahetabboti ettha pana yo parehi araññasāmikānaṁ hatthato kiṇitvā tacchetvā tattheva ṭhapito, so araññasāmikena anuññātopi na gahetabbo.",
  "tika-vin01t20:555_4": "Sāmikehi chaḍḍitoti gahetuṁ vaṭṭatīti paṁsukūlasaññāya gahaṇaṁ vuttaṁ.",
  "tika-vin01t20:555_5": "Lakkhaṇacchinnassāpīti araññasāmikānaṁ hatthato kiṇitvā gaṇhantehi katasaññāṇassa.",
  "tika-vin01t20:555_6": "Challiyā pariyonaddhaṁ hotīti iminā sāmikānaṁ nirapekkhataṁ dīpeti.",
  "tika-vin01t20:555_7": "Tena vuttaṁ “gahetuṁ vaṭṭatī”ti.",
  "tika-vin01t20:555_8": "Yadi sāmikānaṁ sāpekkhatā atthi, na vaṭṭati.",
  "tika-vin01t20:555_9": "Tāni katāni ajjhāvutthāni ca hontīti tāni gehādīni katāni pariniṭṭhitāni manussehi ca ajjhāvutthāni honti.",
  "tika-vin01t20:555_10": "Dārūnipīti gehādīnaṁ katattā tato avasiṭṭhadārūnipi.",
  "tika-vin01t20:555_11": "Etesanti etesaṁ yathāvuttadārūnaṁ.",
  "tika-vin01t20:556_0": "Tesaṁārakkhaṭṭhānanti tesaṁ araññapālānaṁ ṭhitaṭṭhānaṁ.",
  "tika-vin01t20:556_1": "Dehīti vutte dātabbamevāti ettha “dehī”ti vutte “dassāmī”ti ābhogasabbhāvato “dehī”ti avutte adatvāpi gantuṁ vaṭṭatiyeva.",
  "tika-vin01t20:556_2": "Gantuṁ dethāti gamanaṁ detha.",
  "tika-vin01t20:556_3": "Adisvā gacchati, bhaṇḍadeyyanti parisuddhacittena gacchati, bhaṇḍadeyyaṁ.",
  "tika-vin01t20:556_4": "Yattha katthaci nītānampi dārūnaṁ araññasāmikānaṁyeva santakattā suddhacittena nikkhantopi puna theyyacittaṁ uppādetvā gacchati, pārājikamevāti vadanti.",
  "tika-vin01t20:557_0": "Araññaṭṭhakathāvaṇṇanā niṭṭhitā.",
  "tika-vin01t20:558_0": "Udakakathāvaṇṇanā",
  "tika-vin01t20:559_0": "108.",
  "tika-vin01t20:559_1": "Udakakathāyaṁ mahākucchikā udakacāṭi udakamaṇiko.",
  "tika-vin01t20:559_2": "“Samekhalā cāṭi udakamaṇiko”tipi vadanti.",
  "tika-vin01t20:559_3": "Tatthāti tesu bhājanesu.",
  "tika-vin01t20:559_4": "Nibbahanaudakanti “mahodakaṁ āgantvā taḷākamariyādaṁ mā chindī”ti taḷākarakkhaṇatthaṁ tassa ekapassena vissajjitaudakaṁ.",
  "tika-vin01t20:559_5": "Niddhamanatumbanti sassādīnaṁ atthāya udakanikkhamanamaggaṁ.",
  "tika-vin01t20:559_6": "Mariyādaṁ dubbalaṁ katvāti idaṁ avassaṁ chinnasabhāvadassanatthaṁ bhaṇḍadeyyavisayadassanatthañca vuttaṁ.",
  "tika-vin01t20:559_7": "Mariyādaṁ dubbalaṁ akatvāpi yathāvuttappayoge kate mariyādaṁ chinditvā nikkhantaudakagghānurūpena avahārena kāretabbameva.",
  "tika-vin01t20:560_0": "Aniggateti anikkhamitvā taḷākasmiṁyeva udake ṭhite.",
  "tika-vin01t20:560_1": "Asampattevāti taḷākato nikkhamitvā mahāmātikāya eva ṭhite.",
  "tika-vin01t20:560_2": "Anikkhanteti taḷākato anikkhante udake.",
  "tika-vin01t20:560_3": "Subaddhāti bhaṇḍadeyyampi na hotīti adhippāyo.",
  "tika-vin01t20:560_4": "Tenāha “nikkhante baddhā bhaṇḍadeyya”nti, taḷākato nikkhamitvā paresaṁ khuddakamātikāmukhaṁ apāpuṇitvā mahāmātikāyaṁyeva ṭhite baddhā ce, bhaṇḍadeyyanti attho.",
  "tika-vin01t20:560_5": "“Anikkhante baddhā subaddhā, nikkhante baddhā bhaṇḍadeyya”nti hi idaṁ dvayaṁ heṭṭhā vuttavikappadvayassa yathākkamena vuttaṁ.",
  "tika-vin01t20:560_6": "Natthi avahāroti ettha “avahāro natthi, bhaṇḍadeyyaṁ pana hotī”ti keci vadanti, taḷākagataudakassa sabbasādhāraṇattā taṁ ayuttaṁ viya dissati, “anikkhante baddhā subaddhā”ti iminā ca aṭṭhakathāvacanena na sameti.",
  "tika-vin01t20:560_7": "Vatthuṁ…pe…",
  "tika-vin01t20:560_8": "na sametīti ettha taḷākagataudakassa sabbasādhāraṇattā apariggahitaṁ idha vatthunti adhippāyo.",
  "tika-vin01t20:561_0": "Udakakathāvaṇṇanā niṭṭhitā.",
  "tika-vin01t20:562_0": "Dantaponakathāvaṇṇanā",
  "tika-vin01t20:563_0": "109.",
  "tika-vin01t20:563_1": "Dantakaṭṭhakathāyaṁ tato paṭṭhāya avahāro natthīti “yathāsukhaṁ bhikkhusaṅgho paribhuñjatū”ti yathāsukhaṁ paribhogatthāya ṭhapitattā vassaggena abhājetabbattā arakkhitabbattā sabbasādhāraṇattā ca aññaṁ saṅghikaṁ viya na hotīti theyyacittena gaṇhantassapi natthi avahāro.",
  "tika-vin01t20:563_2": "Vattanti dantakaṭṭhaggahaṇe vattaṁ.",
  "tika-vin01t20:563_3": "Idāni tadeva vattaṁ dassento “yo hī”tiādimāha.",
  "tika-vin01t20:563_4": "“Puna sāmaṇerā āharissantī”ti keci therā vadeyyunti yojetabbaṁ.",
  "tika-vin01t20:564_0": "Dantaponakathāvaṇṇanā niṭṭhitā.",
  "tika-vin01t20:565_0": "Vanappatikathāvaṇṇanā",
  "tika-vin01t20:566_0": "110.",
  "tika-vin01t20:566_1": "Vanappatikathāyaṁ “ujukameva tiṭṭhatīti rukkhabhārena kiñcideva bhassitvā ṭhitattā hotiyeva ṭhānācāvananti adhippāyena vutta”nti vadanti.",
  "tika-vin01t20:566_2": "Vātamukhaṁ sodhetīti yathā vāto āgantvā rukkhaṁ pāteti, evaṁ vātassa āgamanamaggaṁ rundhitvā ṭhitāni sākhāgumbādīni chinditvā apanento sodheti.",
  "tika-vin01t20:566_3": "“Maṇḍūkakaṇṭakaṁ vā visanti maṇḍūkānaṁ naṅguṭṭhe aggakoṭiyaṁ ṭhitakaṇṭaka”nti vadanti, “ekaṁ visamacchakaṇṭaka”ntipi vadanti.",
  "tika-vin01t20:567_0": "Vanappatikathāvaṇṇanā niṭṭhitā.",
  "tika-vin01t20:568_0": "Haraṇakakathāvaṇṇanā",
  "tika-vin01t20:569_0": "111.",
  "tika-vin01t20:569_1": "Haraṇakakathāyaṁ haraṇakanti hariyamānaṁ.",
  "tika-vin01t20:569_2": "Abhimukhaṁ katvā kaḍḍhanaṁ ākaḍḍhanaṁ, sesadisākaḍḍhanaṁ vikaḍḍhanaṁ.",
  "tika-vin01t20:569_3": "Pādaṁ agghati, pārājikamevāti ettha antaṁ na gaṇhāmīti asallakkhitattā antassa ca gaṇhissāmīti sallakkhitasseva paṭassa ekadesattā pārājikaṁ vuttaṁ.",
  "tika-vin01t20:569_4": "Sahabhaṇḍahārakanti bhaṇḍahārakena saddhiṁ.",
  "tika-vin01t20:569_5": "Santajjetvāti dhanuādīhi santajjetvā.",
  "tika-vin01t20:570_0": "Soti bhaṇḍahārako. Anajjhāvutthakanti apariggahitakaṁ, asāmikanti attho.",
  "tika-vin01t20:571_0": "Āharāpente dātabbanti ettha “chaḍḍetvā dhuraṁ nikkhipitvā gatānampi nirālayānaṁ puna āharāpanassa vuttattā bhikkhūnampi attano santake parikkhāre acchinditvā parehi gahite tattha dhuranikkhepaṁ katvāpi puna taṁ balakkārenapi āharāpetuṁ vaṭṭatī”ti desavāsino ācariyā vadanti, sīhaḷadīpavāsino pana taṁ keci ācariyā na icchanti.",
  "tika-vin01t20:571_1": "Teneva mahāgaṇṭhipade majjhimagaṇṭhipade ca vuttaṁ “amhākaṁ pana taṁ na ruccatī”ti.",
  "tika-vin01t20:571_2": "Aññesūti mahāpaccariādīsu.",
  "tika-vin01t20:571_3": "Vicāraṇā eva natthīti tatthāpi paṭikkhepābhāvato ayamevatthoti vuttaṁ hoti.",
  "tika-vin01t20:572_0": "Haraṇakakathāvaṇṇanā niṭṭhitā.",
  "tika-vin01t20:573_0": "Upanidhikathāvaṇṇanā",
  "tika-vin01t20:574_0": "112.",
  "tika-vin01t20:574_1": "Upanidhikathāyaṁ “saṅgopanatthāya attano hatthe nikkhittassa bhaṇḍassa guttaṭṭhāne paṭisāmanapayogaṁ vinā aññasmiṁ payoge akatepi rajjasaṅkhobhādikāle ‘na dāni tassa dassāmi, na mayhaṁ dāni dassatī’ti ubhohipi sakasakaṭṭhāne nisīditvā dhuranikkhepe kate pārājikameva paṭisāmanapayogassa katattā”ti vadanti.",
  "tika-vin01t20:574_2": "Attano hatthe nikkhittattāti ettha attano hatthe saṅgopanatthāya nikkhittakālato paṭṭhāya tappaṭibaddhattā ārakkhāya bhaṇḍasāmikaṭṭhāne ṭhitattā ṭhānassa ca tadāyattatāya ṭhānācāvanassa alabbhanato natthi avahāroti adhippāyo.",
  "tika-vin01t20:575_0": "Dhammaṁ vācāpetvāti dhammaṁ kathāpetvā.",
  "tika-vin01t20:575_1": "Eseva nayoti uddhāreyeva pārājikaṁ. Kasmā?",
  "tika-vin01t20:575_2": "Aññehi asādhāraṇassa abhiññāṇassa vuttattā.",
  "tika-vin01t20:575_3": "“Aññaṁ tādisameva gaṇhante yujjatīti idaṁ saññāṇaṁ kathenteneva ‘asukasmiṁ ṭhāne’ti okāsassa ca niyamitattā tasmiṁ ṭhāne ṭhitaṁ pattaṁ apanetvā tasmiṁ okāse aññaṁ tādisameva pacchā ṭhapitaṁ pattaṁ sandhāya kathita”nti tīsupi gaṇṭhipadesu vuttaṁ.",
  "tika-vin01t20:575_4": "Corena sallakkhitapattassa gahaṇābhāvepi “idaṁ thenetvā gaṇhissāmī”ti tasmiṁ okāse ṭhite tādise vatthumatte tassa theyyacittasabbhāvato aññaṁ tādisameva gaṇhante yujjatīti corassa avahāro dassito.",
  "tika-vin01t20:575_5": "Padavārenāti therena nīharitvā dinnaṁ pattaṁ gahetvā gacchato corassa padavārena.",
  "tika-vin01t20:575_6": "Taṁ atādisameva gaṇhante yujjatīti “mamāyaṁ patto na hotī”ti vā “mayā kathito ayaṁ patto na hotī”ti vā jānitvā theyyacittena gaṇhantassa “idaṁ thenetvā gaṇhissāmī”ti vatthumatte theyyacittaṁ uppādetvā gaṇhantassa ca avahārasabbhāvato vuttaṁ.",
  "tika-vin01t20:576_0": "Gāmadvāranti samaṇasāruppaṁ vohāramattametaṁ, antogāmaṁ icceva vuttaṁ hoti.",
  "tika-vin01t20:576_1": "Vuttanayeneva therassapārājikanti theyyacitteneva parasantakassa gahitattā uddhāreyeva therassa pārājikaṁ.",
  "tika-vin01t20:576_2": "Corassa dukkaṭanti asuddhacittena gahitattā gahitakāle corassa dukkaṭaṁ.",
  "tika-vin01t20:576_3": "Vuttanayeneva ubhinnampi dukkaṭanti corassa sāmikena dinnattā pārājikaṁ natthi, asuddhacittena gahitattā dukkaṭaṁ, therassa pana attano santakepi asuddhacittatāya dukkaṭanti.",
  "tika-vin01t20:577_0": "Āṇattiyā gahitattāti ettha “pattacīvaraṁ gaṇha, asukaṁ nāma gāmaṁ gantvā piṇḍāya carissāmā”ti evaṁ therena kataāṇattiyā vihārassa parabhāge upacārato paṭṭhāya yāva tassa gāmassa parato upacāro, tāva sabbaṁ khettameva jātanti adhippāyo.",
  "tika-vin01t20:577_1": "Maggato okkammāti ettha ubhinnaṁ sakaṭacakkamaggānaṁ antarāḷampi maggoyevāti daṭṭhabbaṁ.",
  "tika-vin01t20:577_2": "Aṭṭhatvā anisīditvāti ettha vihāraṁ pavisitvā sīsādīsu bhāraṁ bhūmiyaṁ anikkhipitvāva tiṭṭhanto nisīdanto vā vissamitvā theyyacitte vūpasante puna theyyacittaṁ uppādetvā gacchati ce, pāduddhārena kāretabbo.",
  "tika-vin01t20:577_3": "Sace bhūmiyaṁ nikkhipitvā puna taṁ gahetvā gacchati, uddhārena kāretabbo. Kasmā?",
  "tika-vin01t20:577_4": "Āṇāpakassa āṇattiyā yaṁ kattabbaṁ, tassa tāva pariniṭṭhitattā.",
  "tika-vin01t20:577_5": "Keci pana “purimasmiṁ theyyacitte avūpasantepi vuttanayeneva vissamitvā gacchato pāduddhārena uddhārena vā kāretabbo”ti vadanti, “asukaṁ nāma gāmanti aniyametvā ‘antogāmaṁ pavisissāmā’ti avisesena vutte vihārasāmantā sabbopi gocaragāmo khettamevā”tipi vadanti.",
  "tika-vin01t20:577_6": "Sesanti maggukkamanavihārābhimukhagamanādi sabbaṁ.",
  "tika-vin01t20:577_7": "Purimasadisamevāti anāṇattiyā gahitepi sāmikassa kathetvā gahitattā heṭṭhā vuttavihārūpacārādi sabbaṁ khettamevāti katvā vuttaṁ.",
  "tika-vin01t20:578_0": "Eseva nayoti “antarāmagge theyyacittaṁ uppādetvā”tiādinā vuttanayaṁ atidisati.",
  "tika-vin01t20:578_1": "Nimitte vā kateti “cīvaraṁ me kiliṭṭhaṁ, ko nu kho rajitvā dassatī”tiādinā nimitte kate.",
  "tika-vin01t20:578_2": "Vuttanayenevāti anāṇattassa therena saddhiṁ pattacīvaraṁ gahetvā gamanavāre vuttanayeneva.",
  "tika-vin01t20:578_3": "Ekapasse vāti vihārassa mahantatāya attānaṁ adassetvā ekasmiṁ passe vasanto vā.",
  "tika-vin01t20:578_4": "Theyyacittena paribhuñjanto jīrāpetīti theyyacitte uppanne ṭhānācāvanaṁ akatvā nivatthapārutanīhāreneva paribhuñjanto jīrāpeti, ṭhānā cāventassa pana theyyacitte sati pārājikameva sīse bhāraṁ khandhe karaṇādīsu viya.",
  "tika-vin01t20:578_5": "Yathā tathā vā nassatīti aggiādinā vā upacikādīhi khāditaṁ vā nassati.",
  "tika-vin01t20:579_0": "Añño vā kocīti iminā pana yena ṭhapitaṁ, sopi saṅgahitoti veditabbaṁ.",
  "tika-vin01t20:579_1": "Tava thūlasāṭako laddhotiādinā musāvāde dukkaṭaṁ adinnādānapayogattā.",
  "tika-vin01t20:579_2": "Itaraṁ gaṇhato uddhāre pārājikanti ettha “pavisitvā tava sāṭakaṁ gaṇhāhī”ti imināva upanidhibhāvato muttattā sāmikassa itaraṁ gaṇhatopi attano sāṭake ālayassa sabbhāvato ca uddhāre pārājikaṁ vuttaṁ.",
  "tika-vin01t20:579_3": "Na jānantīti tena vuttaṁ vacanaṁ asuṇantā na jānanti.",
  "tika-vin01t20:579_4": "Eseva nayoti ettha sace jānitvāpi cittena na sampaṭicchanti, eseva nayoti daṭṭhabbaṁ.",
  "tika-vin01t20:579_5": "Paṭikkhipantīti ettha cittena paṭikkhepopi saṅgahitovāti veditabbaṁ.",
  "tika-vin01t20:579_6": "Yācitā vā ayācitā vāti ettha yācitā yadi cittenapi sampaṭicchanti, naṭṭhe gīvā.",
  "tika-vin01t20:579_7": "Ayācitā pana yadipi cittena sampaṭicchanti, natthi gīvā.",
  "tika-vin01t20:580_0": "Gahetvā ṭhapetīti ettha cāletvā tasmiṁyeva ṭhāne ṭhapitepi naṭṭhe gīvā.",
  "tika-vin01t20:580_1": "Upacāre vijjamāneti bhaṇḍāgārassa samīpe uccārapassāvaṭṭhāne vijjamāne.",
  "tika-vin01t20:580_2": "Mayi ca mate saṅghassa ca senāsane vinaṭṭheti ettha “kevalaṁ saṅghassa senāsanaṁ mā nassīti imināva adhippāyena vivaritumpi vaṭṭatiyevā”ti vadanti.",
  "tika-vin01t20:580_3": "Sahāyehi bhavitabbanti tehipi kiñci kiñci dātabbanti vuttaṁ hoti.",
  "tika-vin01t20:580_4": "Ayaṁ sāmīcīti bhaṇḍāgāre vasantānaṁ idaṁ vattaṁ.",
  "tika-vin01t20:581_0": "Lolamahātheroti mando momūho hasitakīḷitappasuto vā mahāthero.",
  "tika-vin01t20:581_1": "Attano attano vasanagabbhesu sabhāgabhikkhūnaṁ parikkhāraṁ ṭhapentīti yojetabbaṁ.",
  "tika-vin01t20:581_2": "Itarehīti tasmiṁyeva gabbhe vasantehi itarabhikkhūhi.",
  "tika-vin01t20:581_3": "Vihāravāre niyutto vihāravāriko, vāraṁ katvā vihārarakkhaṇako.",
  "tika-vin01t20:581_4": "Nivāpanti bhattavetanaṁ.",
  "tika-vin01t20:581_5": "Paṭipathaṁ gatesūti corānaṁ āgamanaṁ ñatvā “paṭhamataraṁyeva gantvā saddaṁ karissāmā”ti corānaṁ abhimukhaṁ gatesu.",
  "tika-vin01t20:581_6": "Nissitake jaggentīti attano attano nissitake sikkhācariyāya posentāpi nissitake vihāraṁ jaggāpenti.",
  "tika-vin01t20:581_7": "“Asahāyassa adutiyassā”ti pāṭho yutto, pacchimaṁ purimasseva vevacanaṁ.",
  "tika-vin01t20:581_8": "Asahāyassa vā attadutiyassa vāti imasmiṁ pana pāṭhe ekena ānītaṁ dvinnaṁ nappahotīti attadutiyassapi vāro nivāritoti vadanti, taṁ “yassa sabhāgo bhikkhu bhattaṁ ānetvā dātā natthī”ti iminā na sametīti vīmaṁsitabbaṁ.",
  "tika-vin01t20:581_9": "Upajīvantena ṭhātabbanti abbhokāsikena rukkhamūlikenapi pākavaṭṭaṁ upanissāya jīvantena pattacīvararakkhaṇatthāya vihāravāre sampatte ṭhātabbaṁ.",
  "tika-vin01t20:581_10": "Paripucchanti pucchitapañhavissajjanaṁ aṭṭhakathaṁ vā.",
  "tika-vin01t20:581_11": "Diguṇanti vassaggena pāpitaṁ vināva dve koṭṭhāseti vadanti.",
  "tika-vin01t20:581_12": "Pakkhavārenāti aḍḍhamāsavārena.",
  "tika-vin01t20:582_0": "Upanidhikathāvaṇṇanā niṭṭhitā.",
  "tika-vin01t20:583_0": "Suṅkaghātakathāvaṇṇanā",
  "tika-vin01t20:584_0": "113.",
  "tika-vin01t20:584_1": "Suṅkaghātakathāyaṁ tato hanantīti tato nīharantā hananti.",
  "tika-vin01t20:584_2": "Tanti suṅkaṭṭhānaṁ.",
  "tika-vin01t20:584_3": "Yatoti yato nīhariyamānabhaṇḍato.",
  "tika-vin01t20:584_4": "Rājakanti rājāyattaṁ.",
  "tika-vin01t20:584_5": "Tampi rājārahamevāti āha “ayamevattho”ti.",
  "tika-vin01t20:584_6": "Itoti ito bhaṇḍato.",
  "tika-vin01t20:584_7": "Dutiyaṁ pādaṁ atikkāmetīti ettha “paṭhamaṁ pādaṁ paricchedato bahi ṭhapetvā dutiye pāde uddhaṭamatte pārājika”nti vadanti uddharitvā bahi aṭṭhapitopi bahi ṭhitoyeva nāma hotīti katvā.",
  "tika-vin01t20:584_8": "Yattha yattha padavārena āpatti kāretabbā, tattha tattha sabbatthāpi eseva nayoti vadanti.",
  "tika-vin01t20:584_9": "Suṅkaghātato bahi bahisuṅkaghātaṁ.",
  "tika-vin01t20:584_10": "Avassaṁ patanakanti avassaṁ suṅkaghātato bahi patanakaṁ.",
  "tika-vin01t20:584_11": "Pubbe vuttanayenevāti avassaṁ patanake hatthato muttamatteti vuttaṁ hoti.",
  "tika-vin01t20:584_12": "Vaṭṭantaṁ puna anto pavisatīti mahāaṭṭhakathāvacanassa kurundisaṅkhepaṭṭhakathāhi adhippāyo pakāsito.",
  "tika-vin01t20:584_13": "Anto ṭhatvā bahi gacchantaṁ rakkhatīti bhikkhuno payogena gamanavegassa antoyeva vūpasantattā.",
  "tika-vin01t20:584_14": "Parivattetvā abbhantarimaṁ bahi ṭhapetīti abbhantare ṭhitaṁ puṭakaṁ parivattetvā bahi ṭhapeti.",
  "tika-vin01t20:584_15": "Ettha ca “abbhantarime puṭake bhūmito mocitamatte pārājika”nti vadanti.",
  "tika-vin01t20:585_0": "“Gacchante yāne vā…pe…",
  "tika-vin01t20:585_1": "ṭhapetīti suṅkaghātaṁ apavisitvā bahiyeva ṭhapetī”ti tīsupi gaṇṭhipadesu vuttaṁ suṅkaṭṭhānassa bahi ṭhapitanti vakkhamānattā.",
  "tika-vin01t20:585_2": "Ācariyā pana “suṅkaṭṭhānassa bahi ṭhita”nti pāṭhaṁ vikappetvā “paṭhamaṁ antosuṅkaghātaṁ paviṭṭhesuyeva yānādīsu ṭhapitaṁ pacchā yānena saddhiṁ nīhaṭaṁ suṅkaghātassa bahi ṭhitaṁ, na ca tena nīta”nti atthaṁ vadanti.",
  "tika-vin01t20:585_3": "Ayaṁ pana tesaṁ adhippāyo –",
  "tika-vin01t20:585_4": "suṅkaṭṭhānassa anto paviṭṭhayānādīsu ṭhapitepi bhikkhussa payogaṁ vinā aññena nīhaṭattā nevatthi pārājikaṁ, “atra paviṭṭhassa suṅkaṁ gaṇhantū”ti vuttattā aññena nīhaṭassa bahi ṭhite bhaṇḍadeyyampi na hotīti.",
  "tika-vin01t20:585_5": "Ayameva ca nayo “vaṭṭitvā gamissatīti vā añño naṁ vaṭṭessatīti vā anto ṭhapitaṁ pacchā sayaṁ vā vaṭṭamānaṁ aññena vā vaṭṭitaṁ bahi gacchati, rakkhatiyevā”ti iminā vacanena sametīti yuttataro viya dissati.",
  "tika-vin01t20:585_6": "Suṅkaṭṭhānassa anto pavisitvā puna paccāgacchatopi tena passena paricchedaṁ atikkamantassa yadi tatopi gacchantānaṁ hatthato suṅkaṁ gaṇhanti, sīmātikkame pārājikameva.",
  "tika-vin01t20:586_0": "Hatthisuttādīsūti hatthisikkhādīsu.",
  "tika-vin01t20:586_1": "Imasmiṁ ṭhāneti yathāvuttayānādīhi vuttappakārena nīharaṇe.",
  "tika-vin01t20:586_2": "Anāpattīti tattha “sahatthā”ti vacanato aññena nīharāpentassa anāpatti.",
  "tika-vin01t20:586_3": "Idhāti imasmiṁ adinnādānasikkhāpade.",
  "tika-vin01t20:586_4": "Tatrāti tasmiṁ eḷakalomasikkhāpade.",
  "tika-vin01t20:586_5": "Hontīti ettha iti-saddo hetuattho, yasmā eḷakalomāni nissaggiyāni honti, tasmā pācittiyanti attho.",
  "tika-vin01t20:586_6": "Idha anāpattīti imasmiṁ sikkhāpade avahārābhāvā anāpatti.",
  "tika-vin01t20:586_7": "Upacāranti suṅkaghātaparicchedato bahi samantā dvinnaṁ leḍḍupātānaṁ abbhantaraṁ vatiāsannappadesasaṅkhātaṁ upacāraṁ.",
  "tika-vin01t20:586_8": "Tādisaṁ upacāraṁ okkamitvā pariharaṇe sādīnavattā dukkaṭaṁ vuttaṁ.",
  "tika-vin01t20:586_9": "Etthāti suṅkaghāte.",
  "tika-vin01t20:586_10": "“Dvīhi leḍḍupātehīti ayaṁ niyamo ācariyaparamparābhato”ti mahāgaṇṭhipade vuttaṁ.",
  "tika-vin01t20:587_0": "Suṅkaghātakathāvaṇṇanā niṭṭhitā.",
  "tika-vin01t20:588_0": "Pāṇakathāvaṇṇanā",
  "tika-vin01t20:589_0": "114.",
  "tika-vin01t20:589_1": "Pāṇakathāyaṁ tiracchānagatassa ekantena pādagghanakatā na sambhavatīti āha –",
  "tika-vin01t20:589_2": "“ekaṁsena avahārakappahonakapāṇaṁ dassento”ti.",
  "tika-vin01t20:589_3": "Bhujissaṁ harantassa avahāro natthīti parapariggahitābhāvato.",
  "tika-vin01t20:589_4": "Bhujissoti adāso.",
  "tika-vin01t20:589_5": "Āṭhapitoti mātāpitūhi iṇaṁ gaṇhantehi “yāva iṇadānā ayaṁ tumhākaṁ santike hotū”ti iṇadāyakānaṁ niyyātito.",
  "tika-vin01t20:589_6": "Yasmā mātāpitaro dāsānaṁ viya puttānaṁ na sāmino.",
  "tika-vin01t20:589_7": "Yesañca santike āṭhapito, tepi tassa hatthakamme sāmino, na tassāti āha “avahāro natthī”ti.",
  "tika-vin01t20:589_8": "Dhanaṁ pana gataṭṭhāne vaḍḍhatīti ettha “āṭhapetvā gahitadhanaṁ vaḍḍhiyā saha avahārakassa gīvā”ti tīsupi gaṇṭhipadesu vuttaṁ.",
  "tika-vin01t20:590_0": "Antojāta…pe…",
  "tika-vin01t20:590_1": "avahāro hotīti ettha padesacārittavasena attanāva attānaṁ niyyātetvā dāsabyaṁ upagataṁ avaharantassapi pārājikamevāti veditabbaṁ.",
  "tika-vin01t20:590_2": "Gehadāsiyā kucchimhi dāsassa jātoti evampi sambhavatīti sambhavantaṁ gahetvā vuttaṁ.",
  "tika-vin01t20:590_3": "Gehadāsiyā kucchismiṁ pana aññassa jātopi ettheva saṅgahito.",
  "tika-vin01t20:590_4": "Karamarānīto nāma bandhagāhagahito.",
  "tika-vin01t20:590_5": "Tenāha “paradesato paharitvā”tiādi.",
  "tika-vin01t20:590_6": "Tattha paradesato paharitvāti paradesaṁ vilumpakehi rājarājamahāmattādīhi mahācorehi paradesato paharitvā.",
  "tika-vin01t20:590_7": "Anāpatti pārājikassāti yadi tassa vacanena tato adhikaṁ vegaṁ na vaḍḍheti, anāpatti.",
  "tika-vin01t20:590_8": "Pariyāyenāti pariyāyavacanena.",
  "tika-vin01t20:590_9": "Manussaviggahe “maraṇavaṇṇaṁ vā saṁvaṇṇeyyā”ti vuttattā pariyāyakathāyapi na muccati, idha pana “adinnaṁ theyyasaṅkhātaṁ ādiyeyyā”ti ādānasseva vuttattā pariyāyakathāya muccati.",
  "tika-vin01t20:591_0": "Pāṇakathāvaṇṇanā niṭṭhitā.",
  "tika-vin01t20:592_0": "Apadakathāvaṇṇanā",
  "tika-vin01t20:593_0": "Apadakathāyaṁ nāmenāti sappanāmena vā sāmikena katanāmena vā.",
  "tika-vin01t20:593_1": "Karaṇḍapuṭanti peḷāya pidhānaṁ.",
  "tika-vin01t20:593_2": "Āhaccāti paharitvā.",
  "tika-vin01t20:594_0": "Catuppadakathāvaṇṇanā",
  "tika-vin01t20:595_0": "116.",
  "tika-vin01t20:595_1": "Catuppadakathāyaṁ bhiṅkacchāpanti bhiṅkabhiṅkāti saddāyanato evaṁladdhanāmaṁ hatthipotakaṁ.",
  "tika-vin01t20:595_2": "Antovatthumhīti parikkhitte antovatthumhi.",
  "tika-vin01t20:595_3": "Rājaṅgaṇeti parikkhitte nagare vatthudvārato bahirājaṅgaṇe.",
  "tika-vin01t20:595_4": "Hatthisālā ṭhānanti nibbakosato udakapātabbhantaraṁ ṭhānaṁ.",
  "tika-vin01t20:595_5": "Bahinagare ṭhitassāti parikkhittanagaraṁ sandhāya vuttaṁ, aparikkhittanagare pana antonagare ṭhitassapi ṭhitaṭṭhānameva ṭhānaṁ.",
  "tika-vin01t20:595_6": "Khaṇḍadvāranti attanā khaṇḍitadvāraṁ.",
  "tika-vin01t20:595_7": "Sākhābhaṅganti bhañjitasākhaṁ.",
  "tika-vin01t20:595_8": "Nipannassa dveti bandhanena saddhiṁ dve.",
  "tika-vin01t20:595_9": "Ghātetīti ettha “theyyacittena vināsentassa sahapayogattā dukkaṭameva, na pācittiya”nti ācariyā vadanti.",
  "tika-vin01t20:596_0": "Catuppadakathāvaṇṇanā niṭṭhitā.",
  "tika-vin01t20:597_0": "Oṇirakkhakathāvaṇṇanā",
  "tika-vin01t20:598_0": "Oṇirakkhakathāyaṁ oṇinti oṇītaṁ, ānītanti attho.",
  "tika-vin01t20:598_1": "“Oṇirakkhassa santike ṭhapitaṁ bhaṇḍaṁ upanidhi viya saṅgopanatthāya anikkhipitvā muhuttaṁ olokanatthāya ṭhapitattā tassa ṭhānācāvanamattena pārājikaṁ janetī”ti vadanti.",
  "tika-vin01t20:599_0": "Saṁvidāvahārakathāvaṇṇanā",
  "tika-vin01t20:600_0": "Saṁvidāvahārakathāyaṁ “sambahulā saṁvidahitvā eko bhaṇḍaṁ avaharati, āpatti sabbesaṁ pārājikassā”ti pāḷiyaṁ avisesena vuttattā āṇāpakānaṁ āṇattikkhaṇe āpatti, avahārakassa uddhāreti yathāsambhavaṁ yojetvā attho gahetabbo āṇattikathāyaṁ “so taṁ bhaṇḍaṁ avaharati, āpatti sabbesaṁ pārājikassā”tiādīsu viya.",
  "tika-vin01t20:600_1": "Etthāpi hi āṇāpakassa āṇattikkhaṇeyeva āpatti vuttā.",
  "tika-vin01t20:600_2": "Tathā ca vakkhati “atha taṁ bhaṇḍaṁ avassaṁ hāriyaṁ hoti, yaṁ parato sabbesaṁ āpatti pārājikassāti vuttaṁ, tato imassa taṅkhaṇeyeva pārājikaṁ hotīti ayaṁ yutti sabbattha veditabbā”ti.",
  "tika-vin01t20:600_3": "Saṁvidāvahāre ca “āṇatti natthī”ti na vattabbā “antevāsikesu ekamekassa ekeko māsako sāhatthiko hoti, pañca āṇattikā”ti vacanato.",
  "tika-vin01t20:600_4": "Āṇattiyā ca sati āṇāpakassa āṇattikkhaṇeyeva āpatti icchitabbā, na uddhāre.",
  "tika-vin01t20:601_0": "Yadi evaṁ “tesu eko bhaṇḍaṁ avaharati, tassuddhāre sabbesaṁ pārājika”nti kasmā vuttanti?",
  "tika-vin01t20:601_1": "Nāyaṁ doso.",
  "tika-vin01t20:601_2": "Ettha hi sabbesaṁyeva āpattidassanatthaṁ avahārakassapi āpattisambhavaṭṭhānaṁ dassento “tassuddhāre sabbesaṁ pārājika”nti āha, na pana āṇāpakānampi uddhāreyeva āpattidassanatthanti evamattho gahetabbo.",
  "tika-vin01t20:601_3": "“Sambahulā ekaṁ āṇāpenti ‘gacchetaṁ āharā’ti, tassuddhāre sabbesaṁ pārājika”ntiādīsupi evameva attho gahetabbo.",
  "tika-vin01t20:601_4": "Atha vā saṁvidāvahāre āṇāpakānampi uddhāreyeva āpatti, na āṇattikkhaṇeti āveṇikamidaṁ lakkhaṇanti aṭṭhakathācariyappamāṇena gahetabbaṁ, ito vā aññena pakārena yathā aṭṭhakathāyaṁ pubbenāparaṁ na virujjhati, tathā vīmaṁsitvā gahetabbaṁ.",
  "tika-vin01t20:602_0": "Saṁvidhāyāti saṁvidahitvā.",
  "tika-vin01t20:602_1": "Tena nesaṁ dukkaṭāpattiyoti āṇattivasena pārājikāpattiyā asambhave sati vuttaṁ.",
  "tika-vin01t20:602_2": "Yadi hi te āṇattā avassaṁ taṁ haranti, pārājikāpattiyeva nesaṁ daṭṭhabbā, na dukkaṭāpatti.",
  "tika-vin01t20:602_3": "Sāhatthikaṁ vā āṇattikassa āṇattikaṁ vā sāhatthikassa aṅgaṁ na hotīti bhinnakālavisayattā aññamaññassa aṅgaṁ na hoti.",
  "tika-vin01t20:602_4": "Tathā hi sahatthā avaharantassa ṭhānācāvane āpatti, āṇattiyā pana āṇattikkhaṇeyevāti bhinnakālavisayā sāhatthikāṇattikehi āpajjitabbāpattiyo.",
  "tika-vin01t20:603_0": "Saṁvidāvahārakathāvaṇṇanā niṭṭhitā.",
  "tika-vin01t20:604_0": "Saṅketakammakathāvaṇṇanā",
  "tika-vin01t20:605_0": "119.",
  "tika-vin01t20:605_1": "Saṅketakammakathāyaṁ ocarake vuttanayenevāti “avassaṁ hāriye bhaṇḍe”tiādinā vuttanayena.",
  "tika-vin01t20:605_2": "Pāḷiyaṁ taṁ saṅketaṁ pure vā pacchā vāti ettha taṁ saṅketanti sāmiatthe upayogavacananti daṭṭhabbaṁ, tassa saṅketassāti attho.",
  "tika-vin01t20:605_3": "Atha vā taṁ saṅketaṁ asampatvā pure vā taṁ saṅketaṁ atikkamma pacchā vāti evamettha yojanā veditabbā.",
  "tika-vin01t20:605_4": "Tenevāha –",
  "tika-vin01t20:605_5": "“ajjāti niyāmitaṁtaṁ saṅketaṁ atikkammā”tiādi.",
  "tika-vin01t20:605_6": "Taṁ nimittaṁ pure vā pacchā vāti etthāpi imināva nayena attho veditabbo.",
  "tika-vin01t20:606_0": "Saṅketakammakathāvaṇṇanā niṭṭhitā.",
  "tika-vin01t20:607_0": "Nimittakammakathāvaṇṇanā",
  "tika-vin01t20:608_0": "120.",
  "tika-vin01t20:608_1": "Nimittakammakathāyaṁ akkhinikhaṇādinimittakammaṁ pana lahukaṁ ittarakālaṁ, tasmā taṅkhaṇeyeva taṁ bhaṇḍaṁ avaharituṁ na sakkā.",
  "tika-vin01t20:608_2": "Tathā hi kiñci bhaṇḍaṁ dūre hoti kiñci bhāriyaṁ, taṁ gahetuṁ yāva gacchati, yāva ukkhipituṁ vāyamati, tāva nimittakammassa pacchā hoti.",
  "tika-vin01t20:608_3": "Evaṁ santepi nimittakammato paṭṭhāya gaṇhituṁ āraddhattā teneva nimittena avaharatīti vuccati.",
  "tika-vin01t20:608_4": "Yadi evaṁ “purebhattapayogova eso”ti vādo pamāṇabhāvaṁ āpajjatīti?",
  "tika-vin01t20:608_5": "Nāpajjati.",
  "tika-vin01t20:608_6": "Na hi saṅketakammaṁ viya nimittakammaṁ daṭṭhabbaṁ.",
  "tika-vin01t20:608_7": "Tattha hi kālaparicchedo atthi, idha natthi.",
  "tika-vin01t20:608_8": "Kālavasena hi saṅketakammaṁ vuttaṁ, kiriyāvasena nimittakammanti ayametesaṁ viseso.",
  "tika-vin01t20:608_9": "“Taṁ nimittaṁ pure vā pacchā vā taṁ bhaṇḍaṁ avaharati, mūlaṭṭhassa anāpattī”ti idaṁ pana tena nimittakamme kate gaṇhituṁ anārabhitvā sayameva gaṇhantassa vasena vuttaṁ.",
  "tika-vin01t20:609_0": "Nimittakammakathāvaṇṇanā niṭṭhitā.",
  "tika-vin01t20:610_0": "Āṇattikathāvaṇṇanā",
  "tika-vin01t20:611_0": "121.",
  "tika-vin01t20:611_1": "Āṇattikathāyaṁ asammohatthanti yasmā saṅketakammanimittakammāni karonto eko purebhattādīsu vā akkhinikhaṇanādīni vā disvā “gaṇhā”ti vadati, eko gahetabbabhaṇḍanissitaṁ katvā “purebhattaṁ evaṁvaṇṇasaṇṭhānaṁ bhaṇḍaṁ gaṇhā”ti vadati, eko “tvaṁ itthannāmassa pāvada, so aññassa pāvadatū”tiādinā puggalapaṭipāṭiyā ca āṇāpeti, tasmā kālavasena kiriyāvasena bhaṇḍavasena puggalavasena ca āṇatte visaṅketāvisaṅketavasena etesu saṅketakammanimittakammesu asammohatthaṁ.",
  "tika-vin01t20:611_2": "Nimittasaññaṁ katvāti “īdisaṁ nāma bhaṇḍa”nti vaṇṇasaṇṭhānādivasena gahaṇassa nimittabhūtaṁ saññāṇaṁ katvā.",
  "tika-vin01t20:612_0": "Yathādhippāyaṁ gacchatīti dutiyo tatiyassa, tatiyo catutthassāti evaṁ paṭipāṭiyā ce vadantīti vuttaṁ hoti.",
  "tika-vin01t20:612_1": "Sace pana dutiyo catutthassa āroceti, na yathādhippāyaṁ āṇatti gatāti nevatthi thullaccayaṁ, paṭhamaṁ vuttadukkaṭameva hoti.",
  "tika-vin01t20:612_2": "Tadeva hotīti bhaṇḍaggahaṇaṁ vinā kevalaṁ sāsanappaṭiggahaṇamattasseva siddhattā tadeva thullaccayaṁ hoti, na dukkaṭaṁ nāpi pārājikanti attho.",
  "tika-vin01t20:612_3": "Sabbatthāti īdisesu sabbaṭṭhānesu.",
  "tika-vin01t20:613_0": "Tesampi dukkaṭanti ārocanapaccayā dukkaṭaṁ.",
  "tika-vin01t20:613_1": "Paṭiggahitamatteti ettha avassaṁ ce paṭiggaṇhāti, tato pubbeva ācariyassa thullaccayaṁ, na pana paṭiggahiteti daṭṭhabbaṁ.",
  "tika-vin01t20:613_2": "Kasmā panassa thullaccayanti āha –",
  "tika-vin01t20:613_3": "“mahājano hi tena pāpe niyojito”ti.",
  "tika-vin01t20:614_0": "Mūlaṭṭhasseva dukkaṭanti ayaṁ tāva aṭṭhakathānayo, ācariyā pana “visaṅketattā eva mūlaṭṭhassāti pāḷiyaṁ avuttattā paṭiggaṇhantasseva taṁ dukkaṭaṁ vuttaṁ, imināva heṭṭhā āgatavāresupi paṭiggaṇhantānaṁ paṭiggahaṇe dukkaṭaṁ veditabbaṁ, taṁ pana tattha okāsābhāvato avatvā idha vutta”nti vadanti.",
  "tika-vin01t20:615_0": "Evaṁ puna āṇattiyāpi dukkaṭameva hotīti paṭhamaṁ atthasādhakattābhāvato vuttaṁ.",
  "tika-vin01t20:615_1": "Āṇattikkhaṇeyeva pārājikoti maggānantaraphalaṁ viya atthasādhikāṇatticetanākkhaṇeyeva pārājiko.",
  "tika-vin01t20:615_2": "Badhiratāyāti uccaṁ bhaṇanto badhiratāya vā na sāvetīti vuttaṁ hoti.",
  "tika-vin01t20:615_3": "“Āṇatto ahaṁ tayā”ti imasmiṁ vāre puna paṭikkhipitabbābhāvena atthasādhakattābhāvato mūlaṭṭhassa natthi pārājikaṁ.",
  "tika-vin01t20:615_4": "“Paṇṇe vā silāya vā yattha katthaci ‘coriyaṁ kātabba’nti likhitvā ṭhapite pārājikamevā”ti tīsupi gaṇṭhipadesu vuttaṁ.",
  "tika-vin01t20:615_5": "Taṁ pana yasmā adinnādānato pariyāyakathāya muccati, tasmā vīmaṁsitvā gahetabbaṁ.",
  "tika-vin01t20:615_6": "Yadi pana “asukasmiṁ nāma ṭhāne asukaṁ nāma bhaṇḍaṁ ṭhitaṁ, taṁ avaharā”ti paṇṇe likhitvā kassaci peseti, so ce taṁ bhaṇḍaṁ avaharati, āṇattiyā avahaṭaṁ nāma hotīti yuttaṁ āṇāpakassa pārājikaṁ.",
  "tika-vin01t20:616_0": "Āṇattikathāvaṇṇanā niṭṭhitā.",
  "tika-vin01t20:617_0": "Āpattibhedavaṇṇanā",
  "tika-vin01t20:618_0": "122.Tattha tatthāti bhūmaṭṭhathalaṭṭhādīsu.",
  "tika-vin01t20:618_1": "Aṅgañca dassentoti yojetabbaṁ.",
  "tika-vin01t20:618_2": "Vatthubhedenāti avaharitabbassa vatthussa garukalahukabhedena.",
  "tika-vin01t20:618_3": "Āpattibhedanti pārājikathullaccayadukkaṭānaṁ vasena āpattibhedaṁ.",
  "tika-vin01t20:618_4": "Manussabhūtena parena pariggahitaṁ parapariggahitaṁ.",
  "tika-vin01t20:619_0": "125.Naca sakasaññīti iminā pana parapariggahitaṁ vatthu kathitaṁ.",
  "tika-vin01t20:619_1": "Na ca vissāsaggāhī, na ca tāvakālikanti iminā pana parapariggahitasaññā kathitā.",
  "tika-vin01t20:619_2": "Na vissāsaggāhitāti vissāsaggāhena aggahitabhāvo.",
  "tika-vin01t20:619_3": "Na tāvakālikatāti pacchā dātabbataṁ katvā aggahitabhāvo.",
  "tika-vin01t20:619_4": "Anajjhāvutthakanti “mameda”nti pariggahavasena anajjhāvutthakaṁ araññe dārutiṇapaṇṇādi.",
  "tika-vin01t20:619_5": "Chaḍḍitanti kaṭṭhahārādīhi atibhārāditāya anatthikabhāvena araññādīsu chaḍḍitaṁ.",
  "tika-vin01t20:619_6": "Chinnamūlakanti naṭṭhaṁ pariyesitvā ālayasaṅkhātassa mūlassa chinnattā chinnamūlaṁ.",
  "tika-vin01t20:619_7": "Asāmikanti anajjhāvutthakādīhi tīhi ākārehi dassitaṁ asāmikavatthu.",
  "tika-vin01t20:619_8": "Ubhayampīti yathāvuttalakkhaṇaṁ asāmikaṁ attano santakañca.",
  "tika-vin01t20:620_0": "Āpattibhedavaṇṇanā niṭṭhitā.",
  "tika-vin01t20:621_0": "Anāpattibhedavaṇṇanā",
  "tika-vin01t20:622_0": "131.",
  "tika-vin01t20:622_1": "Yāya seyyāya sayito kālaṁ karoti, sā anuṭṭhānaseyyā nāma.",
  "tika-vin01t20:622_2": "“Cittena pana adhivāsetī”ti vuttamatthaṁ vibhāvetuṁ “na kiñci vadatī”ti vuttaṁ.",
  "tika-vin01t20:622_3": "Pākatikaṁ kātunti yattakaṁ gahitaṁ paribhuttaṁ vā, tattakaṁ dātabbanti vuttaṁ hoti.",
  "tika-vin01t20:623_0": "Paṭidassāmīti yaṁ gahitaṁ, tadeva vā aññaṁ vā tādisaṁ puna dassāmīti attho.",
  "tika-vin01t20:623_1": "Saṅghasantake saṅghaṁ anujānāpetumasakkuṇeyyattā kassaci vatthuno ananujānitabbato ca “saṅghasantakaṁ pana paṭidātumeva vaṭṭatī”ti vuttaṁ.",
  "tika-vin01t20:624_0": "Tasmiṁyeva attabhāve nibbattāpīti tasmiṁyeva matasarīre uppannāpi.",
  "tika-vin01t20:624_1": "Vinītavatthūsu sāṭakataṇhāya tasmiṁyeva matasarīre nibbattapeto viyāti daṭṭhabbaṁ.",
  "tika-vin01t20:624_2": "Rukkhādīsu laggitasāṭake vattabbameva natthīti manussehi apariggahitaṁ sandhāya vuttaṁ.",
  "tika-vin01t20:624_3": "Sace pana taṁ ārakkhakehi pariggahitaṁ hoti, gahetuṁ na vaṭṭatīti.",
  "tika-vin01t20:625_0": "Anāpattibhedavaṇṇanā niṭṭhitā.",
  "tika-vin01t20:626_0": "Padabhājanīyavaṇṇanā niṭṭhitā.",
  "tika-vin01t20:627_0": "Pakiṇṇakakathāvaṇṇanā",
  "tika-vin01t20:628_0": "Dārukhaṇḍādīsu “bhāriyamidaṁ, tvaṁ ekapassaṁ ukkhipāhi, ahaṁ ekapassaṁ ukkhipāmī”ti ubhayesaṁ payogena ekassa vatthuno ṭhānācāvanaṁ sandhāya “sāhatthikāṇattika”nti vuttaṁ.",
  "tika-vin01t20:628_1": "Idañca kāyavācānaṁ īdise ṭhāne aṅgabhāvamattadassanatthaṁ vuttaṁ.",
  "tika-vin01t20:628_2": "Yāya pana cetanāya samuṭṭhāpito payogo sāhatthiko āṇattiko vā padhānabhāvena ṭhānācāvanaṁ sādheti, tassā vasena āpatti kāretabbā.",
  "tika-vin01t20:628_3": "Aññathā sāhatthikaṁ vā āṇattikassa aṅgaṁ na hoti, āṇattikaṁ vā sāhatthikassāti idaṁ virujjhati.",
  "tika-vin01t20:629_0": "Pakiṇṇakakathāvaṇṇanā niṭṭhitā.",
  "tika-vin01t20:630_0": "Vinītavatthuvaṇṇanā",
  "tika-vin01t20:631_0": "132.",
  "tika-vin01t20:631_1": "Vinītavatthūsu sandhāvatīti suṭṭhu dhāvati.",
  "tika-vin01t20:631_2": "Vidhāvatīti vividhā nānappakārena dhāvati.",
  "tika-vin01t20:631_3": "Kāyavacīdvārabhedaṁ vināpīti kāyacopanaṁ vacībhedañca vinā.",
  "tika-vin01t20:631_4": "Paṭisaṅkhānabalenāti tathāvidhacittuppāde ādīnavapaccavekkhaṇabalena.",
  "tika-vin01t20:632_0": "135.Pucchāsabhāgenāti pucchānurūpena.",
  "tika-vin01t20:632_1": "Nirutti eva patho niruttipatho, tasmiṁ niruttipathe.",
  "tika-vin01t20:632_2": "Tenāha “vohāravacanamatte”ti.",
  "tika-vin01t20:633_0": "137.Yathākammaṁ gatoti iminā tassa matabhāvaṁ dasseti.",
  "tika-vin01t20:633_1": "Abbhuṇheti imināpi vuttameva pariyāyantarena vibhāvetuṁ “allasarīre”ti vuttaṁ.",
  "tika-vin01t20:633_2": "Visabhāgasarīreti itthisarīre.",
  "tika-vin01t20:633_3": "Visabhāgasarīrattā accāsannena na bhavitabbanti āha “sīse vā”tiādi.",
  "tika-vin01t20:633_4": "Vaṭṭatīti visabhāgasarīrepi attanāva vuttavidhiṁ kātuṁ sāṭakañca gahetuṁ vaṭṭati.",
  "tika-vin01t20:633_5": "Keci pana “kiñcāpi iminā sikkhāpadena anāpatti, itthirūpaṁ pana āmasantassa dukkaṭa”nti vadanti.",
  "tika-vin01t20:634_0": "138.Kusaṁ saṅkāmetvāti kusaṁ parivattetvā.",
  "tika-vin01t20:634_1": "Kūṭamānakūṭakahāpaṇādīhīti ādi-saddena tulākūṭakaṁsakūṭavañcanādiṁ saṅgaṇhāti.",
  "tika-vin01t20:634_2": "Tattha kūṭamānaṁ hadayabhedasikhābhedarajjubhedavasena tividhaṁ hoti.",
  "tika-vin01t20:634_3": "Tattha hadayanti nāḷiādimānabhājanānaṁ abbhantaraṁ, tassa bhedo chiddakaraṇaṁ hadayabhedo, so sappitelādiminanakāle labbhati.",
  "tika-vin01t20:634_4": "Tāni hi gaṇhanto heṭṭhāchiddena mānena “saṇikaṁ āsiñcā”ti vatvā antobhājane bahuṁ paggharāpetvā gaṇhāti, dadanto chiddaṁ pidhāya sīghaṁ pūretvā deti.",
  "tika-vin01t20:634_5": "Sikhābhedo tilataṇḍulādiminanakāle labbhati.",
  "tika-vin01t20:634_6": "Tāni hi gaṇhanto saṇikaṁ sikhaṁ ussāpetvā gaṇhāti, dento vegena pūretvā sikhaṁ chindanto deti.",
  "tika-vin01t20:634_7": "Rajjubhedo khettavatthuminanakāle labbhati.",
  "tika-vin01t20:634_8": "Khettādiṁ minantā hi amahantampi mahantaṁ katvā minanti, mahantampi amahantaṁ.",
  "tika-vin01t20:634_9": "Kūṭakahāpaṇo pākaṭoyeva.",
  "tika-vin01t20:635_0": "Tulākūṭaṁ pana rūpakūṭaṁ aṅgakūṭaṁ gahaṇakūṭaṁ paṭicchannakūṭanti catubbidhaṁ hoti.",
  "tika-vin01t20:635_1": "Tattha rūpakūṭaṁ nāma dve tulā sarūpā katvā gaṇhanto mahatiyā gaṇhāti, dadanto khuddikāya deti.",
  "tika-vin01t20:635_2": "Aṅgakūṭaṁ nāma gaṇhanto pacchābhāge hatthena tulaṁ akkamati, dadanto pubbabhāge akkamati.",
  "tika-vin01t20:635_3": "Gahaṇakūṭaṁ nāma gaṇhanto mūle rajjuṁ gaṇhāti, dadanto agge.",
  "tika-vin01t20:635_4": "Paṭicchannakūṭaṁ nāma tulaṁ susiraṁ katvā anto ayacuṇṇaṁ pakkhipitvā gaṇhanto taṁ pacchābhāge karoti, dadanto aggabhāge.",
  "tika-vin01t20:636_0": "Kaṁso vuccati suvaṇṇapāti, tāya vañcanaṁ kaṁsakūṭaṁ. Kathaṁ?",
  "tika-vin01t20:636_1": "Ekaṁ suvaṇṇapātiṁ katvā aññā dve tisso lohapātiyo suvaṇṇavaṇṇā karonti, tato janapadaṁ gantvā kiñcideva aḍḍhaṁ kulaṁ pavisitvā “suvaṇṇabhājanāni kiṇathā”ti vatvā agghe pucchite samagghataraṁ dātukāmā honti.",
  "tika-vin01t20:636_2": "Tato tehi “kathaṁ imesaṁ suvaṇṇabhāvo jānitabbo”ti vutte “vīmaṁsitvā gaṇhathā”ti suvaṇṇapātiṁ pāsāṇe ghaṁsitvā sabbapātiyo datvā gacchanti.",
  "tika-vin01t20:637_0": "Vañcanaṁ nāma tehi tehi upāyehi paresaṁ vañcanaṁ.",
  "tika-vin01t20:637_1": "Tatridamekaṁ vatthu –",
  "tika-vin01t20:637_2": "eko kira luddako migañca migapotakañca gahetvā āgacchati.",
  "tika-vin01t20:637_3": "Tameko dhutto “kiṁ, bho, migo agghati, kiṁ migapotako”ti āha.",
  "tika-vin01t20:637_4": "“Migo dve kahāpaṇe, migapotako eka”nti ca vutte ekaṁ kahāpaṇaṁ datvā migapotakaṁ gahetvā thokaṁ gantvā nivatto “na me, bho, migapotakena attho, migaṁ me dehī”ti āha.",
  "tika-vin01t20:637_5": "Tena hi dve kahāpaṇe dehīti. So āha –",
  "tika-vin01t20:637_6": "“nanu, bho, mayā paṭhamaṁ eko kahāpaṇo dinno”ti?",
  "tika-vin01t20:637_7": "“Āma dinno”ti.",
  "tika-vin01t20:637_8": "“Imaṁ migapotakaṁ gaṇha, evaṁ so ca kahāpaṇo, ayañca kahāpaṇagghanako migapotakoti dve kahāpaṇā bhavissantī”ti.",
  "tika-vin01t20:637_9": "So “kāraṇaṁ vadatī”ti sallakkhetvā migapotakaṁ gahetvā migaṁ adāsīti.",
  "tika-vin01t20:638_0": "Balasāti balena.",
  "tika-vin01t20:638_1": "Panthaghāta-ggahaṇena himaviparāmosagumbaviparāmosāpi saṅgahitā.",
  "tika-vin01t20:638_2": "Tattha yaṁ himapātasamaye himena paṭicchannā hutvā maggappaṭipannaṁ janaṁ mūsanti, ayaṁ himaviparāmoso.",
  "tika-vin01t20:638_3": "Yaṁ gummādīhi paṭicchannā janaṁ mūsanti, ayaṁ gumbaviparāmoso.",
  "tika-vin01t20:639_0": "Uddhāreyevapārājikanti “sace sāṭako bhavissati, gaṇhissāmī”ti parikappassa pavattattā sāṭakassa ca tattha sabbhāvato.",
  "tika-vin01t20:639_1": "Padavārena kāretabboti bhūmiyaṁ anikkhipitvāva vīmaṁsitattā vuttaṁ.",
  "tika-vin01t20:639_2": "Pariyuṭṭhitoti anubaddho.",
  "tika-vin01t20:639_3": "Disvā haṭattā parikappāvahāro na dissatīti iminā parikappāvahārassa asambhavaṁ dassento mahāpaccariādīsu vuttassa ayuttabhāvaṁ vibhāveti.",
  "tika-vin01t20:639_4": "Mahāaṭṭhakathāyantiādinā pana parikappāvahārasambhavaṁ pāḷiyā saṁsandanabhāvañca vibhāvento mahāaṭṭhakathāyaṁ vuttameva suvuttanti dīpeti.",
  "tika-vin01t20:639_5": "Teneva mātikāṭṭhakathāyampi mahāaṭṭhakathānayova dassito.",
  "tika-vin01t20:640_0": "Kecīti mahāaṭṭhakathāyameva ekacce ācariyā.",
  "tika-vin01t20:640_1": "Mahāpaccariyaṁ panāti pana-saddo kecivādato mahāpaccarivādassa visesasandassanattho.",
  "tika-vin01t20:640_2": "Tena kecivādo mahāpaccarivādenapi na sametīti dasseti.",
  "tika-vin01t20:640_3": "Mahāaṭṭhakathānayo eva ca mahāpaccarivādenapi saṁsandanato yuttataroti vibhāveti.",
  "tika-vin01t20:641_0": "Alaṅkārabhaṇḍanti aṅgulimuddikādi alaṅkārabhaṇḍaṁ.",
  "tika-vin01t20:641_1": "Kusaṁ pātetvāti vilīvamayaṁ vā tālapaṇṇamayaṁ vā katasaññāṇaṁ yaṁ kiñci kusaṁ pātetvā.",
  "tika-vin01t20:641_2": "Samagghataranti appagghataraṁ.",
  "tika-vin01t20:641_3": "Parakoṭṭhāsato kuse uddhaṭepi na tāva kusassa parivattanaṁ jātanti vuttaṁ “uddhāre rakkhatī”ti.",
  "tika-vin01t20:641_4": "Siveyyakanti siviraṭṭhe jātaṁ.",
  "tika-vin01t20:642_0": "139.",
  "tika-vin01t20:642_1": "Jantāgharavatthusmiṁ yasmā ānandatthero tattha anāpattibhāvaṁ jānāti, tasmā “tassa kukkuccaṁ ahosī”ti na vuttaṁ.",
  "tika-vin01t20:642_2": "Yasmā ca sayaṁ bhagavato nārocesi, tasmā “ārocesī”ti ekavacanaṁ na vuttaṁ.",
  "tika-vin01t20:643_0": "140.Vighāsanti khāditāvasesaṁ ucchiṭṭhaṁ vā.",
  "tika-vin01t20:643_1": "Kappiyaṁ kārāpetvāti pacāpetvā.",
  "tika-vin01t20:643_2": "Attaguttatthāyāti taṁnimittaupaddavato attānaṁ rakkhaṇatthāya.",
  "tika-vin01t20:643_3": "Jighacchābhibhūtā hi sīhādayo attanā khādiyamānaṁ gaṇhantānaṁ anatthampi kareyyuṁ.",
  "tika-vin01t20:643_4": "Parānuddayatāyāti sīhādīsu parasattesu anukampāya.",
  "tika-vin01t20:643_5": "Jighacchāvinodanatthañhi tehi khādiyamānaṁ te palāpetvā gaṇhato tesu anukampā nāma na bhavissati.",
  "tika-vin01t20:644_0": "141.Tekaṭulayāguvatthumhi viyāti musāvādasāmaññato vuttaṁ.",
  "tika-vin01t20:644_1": "Āṇattehīti sammatena āṇattehi.",
  "tika-vin01t20:644_2": "Āṇattenāti sāmikehi āṇattena.",
  "tika-vin01t20:644_3": "Aparassa bhāgaṁ dehīti asantaṁ puggalaṁ dassetvā gahitattā “bhaṇḍadeyya”nti vuttaṁ.",
  "tika-vin01t20:644_4": "Aññenāti yathāvuttehi sammatādīhi catūhi aññena.",
  "tika-vin01t20:644_5": "“Aparampi bhāgaṁ dehī”ti vuttepi saṅghasantakattā amūlakameva gahitanti “uddhāreyeva bhaṇḍagghena kāretabbo”ti vuttaṁ.",
  "tika-vin01t20:644_6": "Itarehi dīyamānanti sammatena, tena āṇattena vā dīyamānaṁ.",
  "tika-vin01t20:644_7": "Evaṁ gaṇhatoti “aparampi bhāgaṁ dehī”ti vatvā vā kūṭavassāni gaṇetvā vā gaṇhato.",
  "tika-vin01t20:644_8": "Sudinnanti heṭṭhā sāmikena, tena āṇattena vā dīyamānaṁ gihisantakaṁ “aparassa bhāgaṁ dehī”ti vatvā gaṇhato aparassa abhāvato sāmisantakameva hotīti bhaṇḍadeyyaṁ jātaṁ.",
  "tika-vin01t20:644_9": "Idha pana tehi evaṁ dīyamānaṁ “aparampi bhāgaṁ dehīti vatvā vā kūṭavassāni gaṇetvā vā gaṇhato dehī”ti vuttattā aññātakaviññattimattaṁ ṭhapetvā neva pārājikaṁ na bhaṇḍadeyyanti sudinnameva hoti.",
  "tika-vin01t20:645_0": "142-3.",
  "tika-vin01t20:645_1": "Parikkhāravatthūsu vuttaparikkhārassa heṭṭhā vuttabhaṇḍassa ca ko viseso?",
  "tika-vin01t20:645_2": "Yaṁ paribhogayoggaṁ ābharaṇādirūpaṁ akatvā yathāsabhāvato ṭhapitaṁ, taṁ bhaṇḍaṁ.",
  "tika-vin01t20:645_3": "Yaṁ pana tathā katvā paribhuñjituṁ anucchavikākārena ṭhapitaṁ ābharaṇādikaṁ, taṁ parikkhāranti veditabbaṁ.",
  "tika-vin01t20:646_0": "144-146.Saṅkāmetvāti ṭhitaṭṭhānato apanetvā.",
  "tika-vin01t20:646_1": "Thavikanti upāhanatthavikādi yaṁkiñci thavikaṁ.",
  "tika-vin01t20:646_2": "Āharāpentesu bhaṇḍadeyyanti “gahite attamano hotī”ti vacanato anattamanassa santakaṁ gahitampi puna dātabbamevāti vuttaṁ.",
  "tika-vin01t20:646_3": "“Sammukhībhūtehi bhājetabba”nti vacanato bhājanīyabhaṇḍaṁ upacārasīmaṭṭhānaṁyeva pāpuṇātīti āha “upacārasīmāyaṁ ṭhitasseva gahetuṁ vaṭṭatī”ti.",
  "tika-vin01t20:647_0": "148-9.“Bhaṇḍadeyyanti ubhinnaṁ sālayabhāve sati corassa vā sāmikassa vā sampattassa kassaci dātuṁ vaṭṭatī”ti vadanti.",
  "tika-vin01t20:647_1": "Eseva nayoti paṁsukūlasaññāya gahite bhaṇḍadeyyaṁ, theyyacittena pārājikanti attho.",
  "tika-vin01t20:647_2": "Gāmesūti gāmikesu manussesu.",
  "tika-vin01t20:647_3": "Gāma-ggahaṇena hettha gāmaṭṭhā vuttā.",
  "tika-vin01t20:647_4": "Vuṭṭhahantesūti gāmaṁ chaḍḍetvā palāyantesu.",
  "tika-vin01t20:647_5": "Puna āvasante janapadeti jānapadikesu puna āgantvā vasantesu.",
  "tika-vin01t20:648_0": "Avisesena vuttanti “saussāhā vā nirussāhā vā”ti visesaṁ aparāmasitvā sāmaññato vuttaṁ.",
  "tika-vin01t20:648_1": "Na hi katipayānaṁ anussāhe sati saṅghikaṁ asaṅghikaṁ hotīti ayamettha adhippāyo.",
  "tika-vin01t20:648_2": "Saussāhamattameva pamāṇanti sāmikānaṁ paricchinnabhāvato vuttaṁ.",
  "tika-vin01t20:648_3": "Tatoti gaṇasantakato puggalasantakato vā.",
  "tika-vin01t20:648_4": "Senāsanatthāya niyamitanti idaṁ nidassanamattaṁ, catūsu paccayesu yassa kassaci atthāya niyamitepi vuttanayameva.",
  "tika-vin01t20:648_5": "Issaravatāyāti paraṁ āpucchitvā vā anāpucchitvā vā dātabbakiccaṁ natthi, ayamevettha pamāṇanti evaṁ attano issarabhāvena.",
  "tika-vin01t20:648_6": "Agghena kāretabboti agghānurūpaṁ dukkaṭena thullaccayena vā kāretabbo.",
  "tika-vin01t20:648_7": "Issaravatāya paribhuñjato gīvāti na kevalaṁ ettheva gīvā, heṭṭhā kulasaṅgahatthāya issaravatāya vā dinnepi gīvāyeva.",
  "tika-vin01t20:648_8": "Sukhāditamevāti antovihāre nisīditvā ghaṇṭippaharaṇādivuttavidhānassa katattā sukhāditaṁ.",
  "tika-vin01t20:648_9": "Saṅghikañhi vebhaṅgiyabhaṇḍaṁ antovihāre vā bahisīmāya vā hotu, bahisīmāyaṁ ṭhitehi apaloketvā bhājetuṁ na vaṭṭati, ubhayattha ṭhitampi pana antosīmāyaṁ ṭhitehi apaloketvā bhājetuṁ vaṭṭatiyeva.",
  "tika-vin01t20:648_10": "Teneva tīsupi gaṇṭhipadesu vuttaṁ “vihāreyeva nisīditvā evaṁ katattā sukhāditanti āhā”ti.",
  "tika-vin01t20:648_11": "Ayañca attho vassūpanāyikakkhandhakaṭṭhakathāyaṁ āvi bhavissati.",
  "tika-vin01t20:649_0": "150.",
  "tika-vin01t20:649_1": "Vuttavādakavatthūsu pāḷiyaṁ yugasāṭakanti sāṭakayugaṁ.",
  "tika-vin01t20:649_2": "Tulanti palasataṁ.",
  "tika-vin01t20:649_3": "Doṇanti soḷasanāḷimattaṁ.",
  "tika-vin01t20:649_4": "Paricchedaṁ pana katvāti yattakaṁ icchitaṁ, tattakaṁ agghavasena vā cīvarādipaccayavasena vā paricchedaṁ katvā.",
  "tika-vin01t20:649_5": "Upārambhāti “bhadantā aparicchedaṁ katvā vadantī”ti evaṁ dosāropanato.",
  "tika-vin01t20:650_0": "153.Chātajjhattanti jighacchādukkhena pīḷitaattasantānaṁ.",
  "tika-vin01t20:650_1": "Dhanukanti khuddakadhanukaṁ.",
  "tika-vin01t20:650_2": "Baddho hotīti tiriyaṁ baddho hoti.",
  "tika-vin01t20:650_3": "Sunakhadaṭṭhanti sāmikehi vissajjitasunakhena gahitaṁ.",
  "tika-vin01t20:650_4": "Yaṭṭhiyā saha pātetīti sūkarassa āgamanato puretarameva tattha abajjhanatthāya pāteti.",
  "tika-vin01t20:650_5": "Maddanto gacchati, bhaṇḍadeyyanti ekasūkaragghanakaṁ bhaṇḍaṁ dātabbaṁ.",
  "tika-vin01t20:650_6": "Na hi tena maggena gacchantā sabbeva sūkarā tena pāsena bajjhanti, ekoyeva paṭhamataraṁ gacchanto bajjhati, tasmā ekasūkaragghanakaṁ bhaṇḍaṁ dātabbaṁ.",
  "tika-vin01t20:650_7": "Pacchā gacchatīti tena katapayogena agantvā pacchā sayameva gacchati.",
  "tika-vin01t20:650_8": "Heṭṭhā vuttesupi īdisesu ṭhānesu eseva nayo.",
  "tika-vin01t20:650_9": "Uddharitvā chaḍḍetīti puretarameva uddharitvā chaḍḍeti.",
  "tika-vin01t20:650_10": "Vihārabhūmiyanti vihārasāmantā araññappadese.",
  "tika-vin01t20:650_11": "Rakkhaṁ yācitvāti rājarājamahāmattādīnaṁ santikaṁ gantvā anuddissa rakkhaṁ yācitvā.",
  "tika-vin01t20:651_0": "Kumīnamukhanti kumīnassa anto macchānaṁ pavisanamukhaṁ.",
  "tika-vin01t20:651_1": "Gumbe khipati, bhaṇḍadeyyamevāti kumīnassa anto pavisitabbānaṁ macchānaṁ agghena bhaṇḍadeyyaṁ.",
  "tika-vin01t20:652_0": "156.",
  "tika-vin01t20:652_1": "Vīsatiṁsādivasena paricchinnā bhikkhū etthāti paricchinnabhikkhukaṁ.",
  "tika-vin01t20:652_2": "Therānanti āgantukattherānaṁ.",
  "tika-vin01t20:652_3": "Tesampīti āvāsikabhikkhūnampi.",
  "tika-vin01t20:652_4": "Paribhogatthāyāti saṅghikaparibhogavasena paribhuñjanatthāya.",
  "tika-vin01t20:652_5": "Gahaṇeti pāṭhaseso daṭṭhabbo.",
  "tika-vin01t20:652_6": "Yatthāti yasmiṁ āvāse.",
  "tika-vin01t20:652_7": "Aññesaṁ atthibhāvanti aññesaṁ āgantukabhikkhūnaṁ atthibhāvaṁ.",
  "tika-vin01t20:652_8": "Tatthāti tādise āvāse.",
  "tika-vin01t20:652_9": "Bhājetvā khādantīti āgantukānampi sampattānaṁ bhājetvā khādantīti adhippāyo.",
  "tika-vin01t20:652_10": "Catūsu paccayesu sammā upanentīti ambaphalādīni vikkiṇitvā cīvarādīsu catūsu paccayesu sammā upanenti.",
  "tika-vin01t20:652_11": "Cīvaratthāya niyametvā dinnāti “imesaṁ rukkhānaṁ phalāni vikkiṇitvā cīvaresuyeva upanetabbāni, na bhājetvā khāditabbānī”ti evaṁ niyametvā dinnā.",
  "tika-vin01t20:652_12": "Tesupi āgantukāanissarāti paccayaparibhogatthāya niyametvā dinnattā bhājetvā khādituṁ anissarā.",
  "tika-vin01t20:653_0": "Na tesu…pe…",
  "tika-vin01t20:653_1": "ṭhātabbanti ettha āgantukehi heṭṭhā vuttanayena bhājetvā khāditabbanti adhippāyo.",
  "tika-vin01t20:653_2": "Tesaṁ katikāya ṭhātabbanti “bhājetvā na khāditabba”nti vā “ettakesu rukkhesu phalāni gaṇhissāmā”ti vā “ettakāni phalāni gaṇhissāmā”ti vā “ettakānaṁ divasānaṁ abbhantare gaṇhissāmā”ti vā “na kiñci gaṇhissāmā”ti vā evaṁ katāya āvāsikānaṁ katikāya āgantukehi ṭhātabbaṁ.",
  "tika-vin01t20:653_3": "Mahāaṭṭhakathāyaṁ “anissarā”ti vacanena dīpitoyeva attho mahāpaccariyaṁ “catunnaṁ paccayāna”ntiādinā vitthāretvā dassito.",
  "tika-vin01t20:653_4": "Paribhogavasenevāti ettha eva-saddo aṭṭhānappayutto.",
  "tika-vin01t20:653_5": "Paribhogavasena tameva bhājetvāti yojetabbaṁ.",
  "tika-vin01t20:653_6": "Etthāti etasmiṁ vihāre raṭṭhe vā.",
  "tika-vin01t20:653_7": "Senāsanapaccayanti senāsanañca tadatthāya niyametvā ṭhapitañca.",
  "tika-vin01t20:654_0": "Lāmakakoṭiyāti lāmakaṁ ādiṁ katvā, lāmakasenāsanato paṭṭhāyāti vuttaṁ hoti.",
  "tika-vin01t20:654_1": "Senāsanepi tiṇādīni lāmakakoṭiyāva vissajjetabbāni, senāsanaparikkhārāpi lāmakakoṭiyāva vissajjetabbā.",
  "tika-vin01t20:654_2": "Mūlavatthucchedaṁ pana katvā na upanetabbanti iminā kiṁ vuttaṁ hotīti?",
  "tika-vin01t20:654_3": "Tīsupi gaṇṭhipadesu tāva idaṁ vuttaṁ “sabbāni senāsanāni na vissajjetabbānīti vuttaṁ hotī”ti.",
  "tika-vin01t20:654_4": "Lāmakakoṭiyā vissajjentehipi senāsanabhūmiyo na vissajjetabbāti ayamattho vutto hotīti no khanti, vīmaṁsitvā yaṁ ruccati, taṁ gahetabbaṁ.",
  "tika-vin01t20:655_0": "Dhammasantakena buddhapūjaṁ kātuṁ, buddhasantakena vā dhammapūjaṁ kātuṁ vaṭṭati, na vaṭṭatīti?",
  "tika-vin01t20:655_1": "“Tathāgatassa kho etaṁ vāseṭṭha adhivacanaṁ dhammakāyo itipīti ca yo kho, vakkali, dhammaṁ passati, so maṁ passatī”ti ca vacanato vaṭṭatīti vadanti.",
  "tika-vin01t20:655_2": "Keci pana “evaṁ sante ‘yo, bhikkhave, maṁ upaṭṭhaheyya, so gilānaṁ upaṭṭhaheyyā’ti vacanato buddhasantakena gilānassapi bhesajjaṁ kātuṁ yuttanti āpajjeyya, tasmā na vaṭṭatī”ti vadanti, taṁ akāraṇaṁ.",
  "tika-vin01t20:655_3": "Na hi “yo, bhikkhave, maṁ upaṭṭhaheyya, so gilānaṁ upaṭṭhaheyyā”ti iminā attano ca gilānassa ca ekasadisatā tadupaṭṭhānassa vā samaphalatā vuttā.",
  "tika-vin01t20:655_4": "Ayañhettha attho “yo maṁ ovādānusāsanīkaraṇena upaṭṭhaheyya, so gilānaṁ upaṭṭhaheyya, mama ovādakaraṇena gilāno upaṭṭhātabbo”ti.",
  "tika-vin01t20:655_5": "Bhagavato ca gilānassa ca upaṭṭhānaṁ ekasadisanti evaṁ panettha attho na gahetabbo.",
  "tika-vin01t20:655_6": "Tasmā “yo vo, ānanda, mayā dhammo ca vinayo ca desito paññatto, so vo mamaccayena satthā”ti vacanato “ahañca panidāni eko ovadāmi anusāsāmi, mayi parinibbute imāni caturāsīti buddhasahassāni tumhe ovadissanti anusāsissantī”ti vuttattā ca bahussutaṁ bhikkhuṁ pasaṁsantena ca “yo bahussuto, na so tumhākaṁ sāvako nāma, buddho nāma esa cundā”ti vuttattā dhammagarukattā ca tathāgatassa pubbanayo eva pasatthataroti amhākaṁ khanti.",
  "tika-vin01t20:656_0": "Paṇṇaṁ āropetvāti “ettakeheva rukkhehi ettakameva gahetabba”nti paṇṇaṁ āropetvā, likhitvāti vuttaṁ hoti.",
  "tika-vin01t20:656_1": "Nimittasaññaṁ katvāti saṅketaṁ katvā.",
  "tika-vin01t20:656_2": "Dārakāti tesaṁ puttanattādayo dārakā.",
  "tika-vin01t20:656_3": "Aññepi ye keci gopakā honti, te sabbepi vuttā.",
  "tika-vin01t20:656_4": "Sabbatthāpi gihīnaṁ gopakadāne yattakaṁ gopakā denti, tattakaṁ gahetabbaṁ.",
  "tika-vin01t20:656_5": "Saṅghike pana yathāparicchedameva gahetabbanti dīpitattā “atthato eka”nti vuttaṁ.",
  "tika-vin01t20:657_0": "Tatoti yathāvuttauposathāgārādikaraṇatthāya ṭhapitadārusambhārato.",
  "tika-vin01t20:657_1": "Āpucchitvāti kārakasaṅghaṁ āpucchitvā.",
  "tika-vin01t20:657_2": "Taṁ sabbampi āharitvāti anāpucchitvāpi tāvakālikaṁ āharitvā.",
  "tika-vin01t20:657_3": "Āharāpentoti ettha anāharāpentepi dātabbameva.",
  "tika-vin01t20:657_4": "Ayameva bhikkhu issaroti ekassa bhikkhuno pāpuṇanaṭṭhānaṁ, tatoyeva senāsanato tassa dātabbaṁ, na ca so tato uṭṭhāpetabboti vuttaṁ hoti.",
  "tika-vin01t20:658_0": "“Udakapūjanti cetiyaṭṭhānesu siñcana”nti gaṇṭhipadesu vuttaṁ.",
  "tika-vin01t20:658_1": "Vattasīsenāti kevalaṁ saddhāya, na vetanādiatthāya.",
  "tika-vin01t20:658_2": "Savatthukanti saha bhūmiyā.",
  "tika-vin01t20:658_3": "Tiṇamattaṁ pana dātabbanti kasmā vuttaṁ, kiṁ taṁ garubhaṇḍaṁ na hotīti? Na hoti.",
  "tika-vin01t20:658_4": "Arakkhitaagopitaṭṭhāne hi vinassakabhāvena ṭhitaṁ garubhaṇḍaṁ na hoti, tasmā tādisaṁ sandhāya “tiṇamattaṁ pana dātabba”nti vuttaṁ.",
  "tika-vin01t20:658_5": "Jaggitvāti saṁvacchare saṁvacchare jaggitvā.",
  "tika-vin01t20:659_0": "Kuṭṭanti gehabhittiṁ.",
  "tika-vin01t20:659_1": "Pākāranti parikkhepapākāraṁ.",
  "tika-vin01t20:659_2": "Tatoti chaḍḍitavihārato.",
  "tika-vin01t20:659_3": "Tatoāharitvā senāsanaṁ kataṁ hotīti sāmantagāmavāsīhi bhikkhūhi chaḍḍitavihārato dārusambhārādiṁ āharitvā senāsanaṁ kataṁ hoti.",
  "tika-vin01t20:660_0": "157.Catubhāgaudakasambhinneti catutthabhāgena udakena sambhinne.",
  "tika-vin01t20:660_1": "Odanabhājanīyavatthusminti “dehi aparassa bhāga”nti āgatavatthusmiṁ.",
  "tika-vin01t20:661_0": "159.",
  "tika-vin01t20:661_1": "Ayyā attanā kātuṁ yuttampi na karonti, ativiya thaddhāti pasādaṁ bhinditvā cittena kuppanti, tasmā “pasādānurakkhaṇatthāyā”ti vuttaṁ.",
  "tika-vin01t20:661_2": "Iddhiṁ paṭisaṁharīti iddhiṁ vissajjesi.",
  "tika-vin01t20:661_3": "Sakaṭṭhāneyeva aṭṭhāsīti iddhiyā vissajjitattā eva “pāsādo puna āgacchatū”ti anadhiṭṭhitepi sayameva āgantvā sakaṭṭhāneyeva aṭṭhāsi.",
  "tika-vin01t20:661_4": "“Yāva dārakā pāsādaṁ ārohanti, tāva pāsādo tesaṁ santike hotū”ti pubbe adhiṭṭhitattā eva ca kālaparicchedaṁ katvā adhiṭṭhitena tato paraṁ iddhi vissajjitā nāma hotīti katvā vuttaṁ “thero iddhiṁ paṭisaṁharī”ti.",
  "tika-vin01t20:661_5": "Yasmā te dārakā evaṁ gahetvā gatānaṁ santakā na honti, yasmā ca īdisena payogena therena te ānītā nāma na honti, tasmā thero evamakāsīti daṭṭhabbaṁ.",
  "tika-vin01t20:661_6": "Tenevāha “vohāravasenā”tiādi.",
  "tika-vin01t20:661_7": "Attano pakativaṇṇaṁ avijahitvā bahiddhā hatthiādidassanaṁ “ekopi hutvā bahudhā hotī”ti āgatañca adhiṭṭhānavasena nipphannattā adhiṭṭhāniddhi nāma.",
  "tika-vin01t20:661_8": "“So pakativaṇṇaṁ vijahitvā kumārakavaṇṇaṁ vā dasseti nāgavaṇṇaṁ vā…pe…",
  "tika-vin01t20:661_9": "vividhampi senābyūhaṁ dassetī”ti evaṁ āgatā iddhi pakativaṇṇavijahanavikāravasena pavattattā vikubbaniddhi nāma.",
  "tika-vin01t20:661_10": "Attānaṁ adassetvā bahiddhā hatthiādidassanampi ettheva saṅgahitanti daṭṭhabbaṁ.",
  "tika-vin01t20:661_11": "Pakativaṇṇavijahanañhi nāma attano pakatirūpassa aññesaṁ adassanaṁ, na sabbena sabbaṁ tassa nirodhanaṁ.",
  "tika-vin01t20:661_12": "Evañca katvā “attānaṁ adassetvā bahiddhā hatthiādidassanampi ettheva saṅgahita”nti idaṁ “pakativaṇṇaṁ vijahitvā”ti vuttamūlapadena na virujjhati.",
  "tika-vin01t20:662_0": "Vinītavatthuvaṇṇanā niṭṭhitā.",
  "tika-vin01t20:663_0": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t20:664_0": "Dutiyapārājikavaṇṇanā samattā.",
  "tika-vin01t20:665_0": "Anusāsanīkathāvaṇṇanā",
  "tika-vin01t20:666_0": "Parājitakilesenāti santāne puna anuppattidhammatāpādanena catūhi maggañāṇehi saha vāsanāya samucchinnasabbakilesena.",
  "tika-vin01t20:666_1": "Idhāti imasmiṁ sāsane.",
  "tika-vin01t20:666_2": "Tena sikkhāpadena samaṁ aññaṁ anekanayavokiṇṇaṁ gambhīratthavinicchayaṁ kiñci sikkhāpadaṁ na vijjatīti yojetabbaṁ.",
  "tika-vin01t20:666_3": "Attho ca vinicchayo ca atthavinicchayā, gambhīrā atthavinicchayā assāti gambhīratthavinicchayaṁ.",
  "tika-vin01t20:666_4": "Vatthumhi otiṇṇeti codanāvatthumhi saṅghamajjhaṁ otiṇṇe, ekena ekasmiṁ codite, sayameva vā āgantvā attano katavītikkame ārociteti vuttaṁ hoti.",
  "tika-vin01t20:666_5": "Etthāti otiṇṇe vatthumhi.",
  "tika-vin01t20:667_0": "Vinicchayaṁ karontena sahasā “pārājika”nti avatvā yaṁ kattabbaṁ, taṁ dassetuṁ “pāḷi”ntiādimāha.",
  "tika-vin01t20:667_1": "Vinicchayoti pārājikāpattivinicchayo.",
  "tika-vin01t20:667_2": "Avatvāvāti “tvaṁ pārājikaṁ āpanno”ti avatvāva.",
  "tika-vin01t20:667_3": "Kappiyepi ca vatthusminti avatvāpi gaṇhituṁ kappiye mātupitusantakepi vatthusmiṁ.",
  "tika-vin01t20:667_4": "Lahuvattinoti theyyacittuppādena lahuparivattino.",
  "tika-vin01t20:667_5": "Āsīvisanti sīghameva sakalasarīre pharaṇasamatthavisaṁ.",
  "tika-vin01t20:668_0": "Anusāsanīkathāvaṇṇanā niṭṭhitā.",
  "tika-vin01t20:669_0": "Pārājikakaṇḍaṭṭhakathāya paṭhamabhāgavaṇṇanā samattā.",
  "tika-vin01t20:670_0": "3. Tatiyapārājikaṁ",
  "tika-vin01t20:671_0": "Tīhīti kāyavacīmanodvārehi. Vibhāvitanti pakāsitaṁ, desitaṁ paññattanti vuttaṁ hoti.",
  "tika-vin01t20:672_0": "Paṭhamapaññattinidānavaṇṇanā",
  "tika-vin01t20:673_0": "162.Tikkhattuṁ pākāraparikkhepavaḍḍhanenāti tikkhattuṁ pākāraparikkhepena nagarabhūmiyā vaḍḍhanena.",
  "tika-vin01t20:673_1": "Visālībhūtattāti gāvutantaraṁ gāvutantaraṁ puthubhūtattā.",
  "tika-vin01t20:673_2": "Bārāṇasirañño kira aggamahesiyā kucchimhi gabbho saṇṭhāsi, sā ñatvā rañño nivedesi, rājā gabbhaparihāraṁ adāsi.",
  "tika-vin01t20:673_3": "Sā sammā parihariyamānā gabbhaparipākakāle vijāyanagharaṁ pāvisi.",
  "tika-vin01t20:673_4": "Puññavantīnaṁ paccūsasamaye gabbhavuṭṭhānaṁ hoti, sā ca tāsaṁ aññatarā, tena paccūsasamaye alattakapaṭalabandhujīvakapupphasadisaṁ maṁsapesiṁ vijāyi.",
  "tika-vin01t20:673_5": "Tato “aññā deviyo suvaṇṇabimbasadise putte vijāyanti, aggamahesī maṁsapesinti rañño purato mama avaṇṇo uppajjeyyā”ti cintetvā tena avaṇṇabhayena taṁ maṁsapesiṁ ekasmiṁ bhājane pakkhipitvā paṭikujjitvā rājamuddikāya lañchetvā gaṅgāya sote pakkhipāpesi.",
  "tika-vin01t20:673_6": "Manussehi chaḍḍitamatte devatā ārakkhaṁ saṁvidahiṁsu.",
  "tika-vin01t20:673_7": "Suvaṇṇapaṭṭikañcettha jātihiṅgulakena “bārāṇasirañño aggamahesiyā pajā”ti likhitvā bandhiṁsu.",
  "tika-vin01t20:673_8": "Tato taṁ bhājanaṁ ūmibhayādīhi anupaddutaṁ gaṅgāsotena pāyāsi.",
  "tika-vin01t20:674_0": "Tena ca samayena aññataro tāpaso gopālakakulaṁ nissāya gaṅgātīre viharati.",
  "tika-vin01t20:674_1": "So pātova gaṅgaṁ otiṇṇo taṁ bhājanaṁ āgacchantaṁ disvā paṁsukūlasaññāya aggahesi.",
  "tika-vin01t20:674_2": "Athettha taṁ akkharapaṭṭikaṁ rājamuddikālañchanañca disvā muñcitvā taṁ maṁsapesiṁ addasa.",
  "tika-vin01t20:674_3": "Disvānassa etadahosi “siyā gabbho, tathā hissa duggandhapūtibhāvo natthī”ti.",
  "tika-vin01t20:674_4": "Udakappavāhenāgatassapi hi usmā na vigacchati, usmā ca nāma īdisāya saviññāṇakatāya bhaveyyāti “siyā gabbho”ti cintesi.",
  "tika-vin01t20:674_5": "Puññavantatāya pana duggandhaṁ nāhosi sausumagatāya pūtibhāvo ca.",
  "tika-vin01t20:674_6": "Evaṁ pana cintetvā assamaṁ netvā naṁ suddhe okāse ṭhapesi.",
  "tika-vin01t20:674_7": "Atha aḍḍhamāsaccayena dve maṁsapesiyo ahesuṁ.",
  "tika-vin01t20:674_8": "Tāpaso disvā sādhukataraṁ ṭhapesi.",
  "tika-vin01t20:674_9": "Tato puna aḍḍhamāsaccayena ekamekissā pesiyā hatthapādasīsānamatthāya pañca pañca piḷakā uṭṭhahiṁsu.",
  "tika-vin01t20:674_10": "Atha tato aḍḍhamāsaccayena ekā maṁsapesi suvaṇṇabimbasadiso dārako, ekā dārikā ahosi.",
  "tika-vin01t20:674_11": "Tesu tāpasassa puttasineho uppajji, dārakānaṁ puññupanissayato aṅguṭṭhakato cassa khīraṁ nibbatti.",
  "tika-vin01t20:674_12": "Tato pabhuti ca khīrabhattaṁ alabhittha.",
  "tika-vin01t20:674_13": "Tāpaso bhattaṁ bhuñjitvā khīraṁ dārakānaṁ mukhe āsiñcati.",
  "tika-vin01t20:674_14": "Tesaṁ pana yaṁ yaṁ udaraṁ pavisati, taṁ sabbaṁ maṇibhājanagataṁ viya dissati.",
  "tika-vin01t20:674_15": "Carimabhave bodhisatte kucchigate bodhisattamātu viya udaracchaviyā acchavippasannatāya evaṁ te nicchavī ahesuṁ.",
  "tika-vin01t20:674_16": "Apare āhu “sibbitvā ṭhapitā viya nesaṁ aññamaññaṁ līnā chavi ahosī”ti.",
  "tika-vin01t20:674_17": "Evaṁ te nicchavitāya vā līnacchavitāya vā “licchavī”ti paññāyiṁsu.",
  "tika-vin01t20:675_0": "Tāpaso dārake posento ussūre gāmaṁ bhikkhāya pavisati, atidivā paṭikkamati.",
  "tika-vin01t20:675_1": "Tassa taṁ byāpāraṁ ñatvā gopālakā āhaṁsu –",
  "tika-vin01t20:675_2": "“bhante, pabbajitānaṁ dārakaposanaṁ palibodho, amhākaṁ dārake detha, mayaṁ posessāma, tumhe attano kammaṁ karothā”ti.",
  "tika-vin01t20:675_3": "Tāpaso “sādhū”ti paṭissuṇi.",
  "tika-vin01t20:675_4": "Gopālakā dutiyadivase maggaṁ samaṁ katvā pupphehi okiritvā dhajapaṭākā ussāpetvā tūriyehi vajjamānehi assamaṁ āgatā.",
  "tika-vin01t20:675_5": "Tāpaso “mahāpuññā dārakā, appamādeneva vaḍḍhetha, vaḍḍhetvā aññamaññaṁ āvāhaṁ karotha, pañcagorasena rājānaṁ tosetvā bhūmibhāgaṁ gahetvā nagaraṁ māpetha, tattha kumāraṁ abhisiñcathā”ti vatvā dārake adāsi.",
  "tika-vin01t20:675_6": "Te “sādhū”ti paṭissuṇitvā dārake netvā posesuṁ.",
  "tika-vin01t20:675_7": "Dārakā vuḍḍhimanvāya kīḷantā vivādaṭṭhānesu aññe gopālakadārake hatthenapi pādenapi paharanti, te rodanti.",
  "tika-vin01t20:675_8": "“Kissa rodathā”ti ca mātāpitūhi vuttā “ime nimmātāpitikā tāpasapositā amhe atīva paharantī”ti vadanti.",
  "tika-vin01t20:675_9": "Tato nesaṁ posakamātāpitaropi “ime dārakā aññe dārake vihesenti dukkhāpenti, na ime saṅgahetabbā, vajjetabbā ime”ti āhaṁsu.",
  "tika-vin01t20:675_10": "Tato pabhuti kira so padeso “vajjī”ti vuccati yojanasataparimāṇena.",
  "tika-vin01t20:676_0": "Atha taṁ padesaṁ gopālakā rājānaṁ tosetvā aggahesuṁ.",
  "tika-vin01t20:676_1": "Tattha ca nagaraṁ māpetvā soḷasavassuddesikaṁ kumāraṁ abhisiñcitvā rājānaṁ akaṁsu.",
  "tika-vin01t20:676_2": "Rajjasampattidāyakassa kammassa katattā asambhinne eva rājakule uppannattā ca rājakumārassa puññānubhāvasañcoditā devatādhiggahitā akaṁsūti keci.",
  "tika-vin01t20:676_3": "Dārakassa dārikāya saddhiṁ vāreyyaṁ katvā katikaṁ akaṁsu “bāhirato dārikā na ānetabbā, ito dārikā na kassaci dātabbā”ti.",
  "tika-vin01t20:676_4": "Tesaṁ paṭhamasaṁvāsena dve dārakā jātā dhītā ca putto ca.",
  "tika-vin01t20:676_5": "Evaṁ soḷasakkhattuṁ dve dve jātā.",
  "tika-vin01t20:676_6": "Tato tesaṁ dārakānaṁ yathākkamaṁ vaḍḍhantānaṁ ārāmuyyānanivāsaṭṭhānaparivārasampattiṁ gahetuṁ appahontaṁ nagaraṁ tikkhattuṁ gāvutantarena gāvutantarena parikkhipiṁsu.",
  "tika-vin01t20:676_7": "Tassa punappunaṁ visālīkatattā “vesālī”tveva nāmaṁ jātaṁ.",
  "tika-vin01t20:676_8": "Tena vuttaṁ –",
  "tika-vin01t20:676_9": "“tikkhattuṁ pākāraparikkhepavaḍḍhanena visālībhūtattā vesālīti vuccatī”ti.",
  "tika-vin01t20:677_0": "Idampi ca nagaranti na kevalaṁ rājagahasāvatthiyo yevāti dasseti.",
  "tika-vin01t20:677_1": "Tattha mahāvanaṁ nāmātiādi majjhimabhāṇakasaṁyuttabhāṇakānaṁ samānaṭṭhakathā.",
  "tika-vin01t20:677_2": "Majjhimaṭṭhakathāyañhi saṁyuttaṭṭhakathāyañca imināva nayena vuttaṁ.",
  "tika-vin01t20:677_3": "Dīghanikāyaṭṭhakathāyaṁ pana “mahāvaneti bahinagare himavantena saddhiṁ ekābaddhaṁ hutvā ṭhitaṁ sayaṁjātaṁ vanaṁ atthi, yaṁ mahantabhāveneva mahāvananti vuccati, tasmiṁ mahāvane.",
  "tika-vin01t20:677_4": "Kūṭāgārasālāyanti tasmiṁ vanasaṇḍe saṅghārāmaṁ patiṭṭhāpesuṁ.",
  "tika-vin01t20:677_5": "Tattha kaṇṇikaṁ yojetvā thambhānaṁ upari kūṭāgārasālāsaṅkhepena devavimānasadisaṁ pāsādaṁ akaṁsu, taṁ upādāya sakalopi saṅghārāmo kūṭāgārasālāti paññāyitthā”ti vuttaṁ.",
  "tika-vin01t20:677_6": "Vanamajjhe katattā “vanaṁ nissāyā”ti vuttaṁ.",
  "tika-vin01t20:677_7": "Ārāmeti saṅghārāme.",
  "tika-vin01t20:677_8": "Haṁsavaṭṭakacchadanenāti haṁsavaṭṭakapaṭicchannena, haṁsamaṇḍalākārenāti attho.",
  "tika-vin01t20:678_0": "Anekapariyāyenāti ettha pariyāya-saddo kāraṇavacanoti āha “anekehi kāraṇehī”ti, ayaṁ kāyo aviññāṇakopi saviññāṇakopi evampi asubho evampi asubhoti nānāvidhehi kāraṇehīti attho.",
  "tika-vin01t20:678_1": "Asubhākārasandassanappavattanti kesādivasena tatthāpi vaṇṇādito asubhākārassa sabbaso dassanavasena pavattaṁ.",
  "tika-vin01t20:678_2": "Kāyavicchandaniyakathanti attano parassa ca karajakāye vicchandanuppādanakathaṁ.",
  "tika-vin01t20:678_3": "Muttaṁ vātiādinā byatirekamukhena kāyassa amanuññataṁ dasseti.",
  "tika-vin01t20:678_4": "Tattha ādito tīhi padehi adassanīyatāya asārakatāya majjhe catūhi duggandhatāya, ante ekena lesamattenapi manuññatābhāvamassa dasseti.",
  "tika-vin01t20:678_5": "Atha khotiādinā anvayato sarūpeneva amanuññatāya dassanaṁ.",
  "tika-vin01t20:678_6": "Chandoti dubbalarāgo.",
  "tika-vin01t20:678_7": "Rāgoti balavarāgo.",
  "tika-vin01t20:678_8": "“Kesā lomādī”ti saṅkhepato vuttamatthaṁ vibhāgena dassetuṁ “yepi hī”tiādi vuttaṁ.",
  "tika-vin01t20:678_9": "Asubhāti āgantukena subhākārena virahitattā asubhā.",
  "tika-vin01t20:678_10": "Asucinoti attano sabhāveneva asucino.",
  "tika-vin01t20:678_11": "Paṭikūlāti nāgarikassa asucikaṭṭhānaṁ viya jigucchanīyattā paṭikūlā.",
  "tika-vin01t20:679_0": "Kesā nāmete vaṇṇatopi paṭikūlā, saṇṭhānatopi gandhatopi āsayatopi okāsatopi paṭikūlāti dassento “so ca nesaṁ…pe…",
  "tika-vin01t20:679_1": "pañcahi kāraṇehi veditabbo”ti āha.",
  "tika-vin01t20:679_2": "Manuññepi hi yāgupatte vā bhattapatte vā kesavaṇṇaṁ kiñci disvā “kesamissakamidaṁ, haratha na”nti jigucchanti, evaṁ kesā vaṇṇato paṭikūlā.",
  "tika-vin01t20:679_3": "Rattiṁ paribhuñjantāpi kesasaṇṭhānaṁ akkavākaṁ vā makacivākaṁ vā chupitvā tatheva jigucchanti, evaṁ saṇṭhānatopi paṭikūlā.",
  "tika-vin01t20:679_4": "Telamakkhanapupphadhūpādisaṅkhāravirahitānañca kesānaṁ gandho paramajeguccho hoti, tato jegucchataro aggimhi pakkhittānaṁ.",
  "tika-vin01t20:679_5": "Kesā hi vaṇṇasaṇṭhānato appaṭikūlāpi siyuṁ, gandhena pana paṭikūlāyeva.",
  "tika-vin01t20:679_6": "Yathā hi daharassa kumārakassa vaccaṁ vaṇṇato haliddivaṇṇaṁ, saṇṭhānatopi haliddipiṇḍasaṇṭhānaṁ, saṅkāraṭṭhāne chaḍḍitañca uddhumātakakāḷasunakhasarīraṁ vaṇṇato tālapakkavaṇṇaṁ, saṇṭhānato vaṭṭetvā vissaṭṭhamudiṅgasaṇṭhānaṁ, dāṭhāpissa sumanamakuḷasadisāti ubhayampi vaṇṇasaṇṭhānato siyā appaṭikūlaṁ, gandhena pana paṭikūlameva, evaṁ kesāpi siyuṁ vaṇṇasaṇṭhānato appaṭikūlā, gandhena pana paṭikūlāyevāti.",
  "tika-vin01t20:680_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṁ jegucchāni honti aparibhogāni, evaṁ kesāpi pubbalohitamuttakarīsapittasemhādinissandena jātattā jegucchāti idaṁ tesaṁ āsayato pāṭikulyaṁ.",
  "tika-vin01t20:680_1": "Ime ca kesā nāma gūtharāsimhi uṭṭhitakaṇṇakaṁ viya ekatiṁsakoṭṭhāsarāsimhi jātā, te susānasaṅkāraṭṭhānādīsu jātasākaṁ viya parikhādīsu jātakamalakuvalayādipupphaṁ viya ca asuciṭṭhāne jātattā paramajegucchāti idaṁ tesaṁ okāsato pāṭikulyaṁ.",
  "tika-vin01t20:680_2": "Yathā ca kesānaṁ, evaṁ sabbakoṭṭhāsānañca vaṇṇasaṇṭhānagandhāsayokāsavasena pañcadhā paṭikūlatā veditabbāti āha “evaṁ lomādīna”nti.",
  "tika-vin01t20:680_3": "Pañcapañcappabhedenāti ettha bāhiratthasamāso daṭṭhabbo pañca pañca pabhedā etassāti pañcapañcappabhedoti.",
  "tika-vin01t20:681_0": "Saṁvaṇṇentoti vitthārento.",
  "tika-vin01t20:681_1": "Asubhāyāti asubhamātikāya.",
  "tika-vin01t20:681_2": "Phātikammanti bahulīkāro.",
  "tika-vin01t20:681_3": "Pañcaṅgavippahīnaṁ pañcaṅgasamannāgatanti ettha kāmacchando byāpādo thinamiddhaṁ uddhaccakukkuccaṁ vicikicchāti imesaṁ pañcannaṁ nīvaraṇānaṁ pahānavasena pañcaṅgavippahīnatā veditabbā.",
  "tika-vin01t20:681_4": "Na hi etesu appahīnesu jhānaṁ uppajjati, tenassetāni pahānaṅgānīti vuccanti.",
  "tika-vin01t20:681_5": "Kiñcāpi hi jhānakkhaṇe aññepi akusalā dhammā pahīyanti, tathāpi etāneva visesena jhānantarāyakarāni.",
  "tika-vin01t20:681_6": "Kāmacchandena hi nānāvisayapalobhitaṁ cittaṁ na ekattārammaṇe samādhiyati, kāmacchandābhibhūtaṁ vā cittaṁ na kāmadhātuppahānāya paṭipadaṁ paṭipajjati, byāpādena ca ārammaṇe paṭihaññamānaṁ na nirantaraṁ pavattati, thinamiddhābhibhūtaṁ akammaññaṁ hoti, uddhaccakukkuccaparetaṁ avūpasantameva hutvā paribbhamati, vicikicchāya upahataṁ jhānādhigamasādhikaṁ paṭipadaṁ nārohati.",
  "tika-vin01t20:681_7": "Iti visesena jhānantarāyakarattā etāneva pahānaṅgānīti vuttāni.",
  "tika-vin01t20:682_0": "Yasmā pana vitakko ārammaṇe cittaṁ abhiniropeti, vicāro anuppabandhati, tehi avikkhepāya sampāditapayogassa cetaso payogasampattisambhavā pīti pīnanaṁ, sukhañca upabrūhanaṁ karoti, atha naṁ sasampayuttadhammaṁ etehi abhiniropanānubandhanapīnanaupabrūhanehi anuggahitā ekaggatā ekattārammaṇe samaṁ sammā ādhiyati, tasmā vitakko vicāro pīti sukhaṁ cittekaggatāti imesaṁ pañcannaṁ uppattivasena pañcaṅgasamannāgatatā veditabbā.",
  "tika-vin01t20:682_1": "Uppannesu hi etesu pañcasu jhānaṁ uppannaṁ nāma hoti, tenassa etāni pañca samannāgataṅgānīti vuccanti.",
  "tika-vin01t20:682_2": "Tasmā na etehi samannāgataṁ aññadeva jhānaṁ nāma atthīti gahetabbaṁ.",
  "tika-vin01t20:682_3": "Yathā pana aṅgamattavaseneva caturaṅginī senā, pañcaṅgikaṁ tūriyaṁ aṭṭhaṅgiko ca maggoti vuccati, evamidampi aṅgamattavaseneva “pañcaṅgika”nti vā “pañcaṅgasamannāgata”nti vā vuccatīti veditabbaṁ.",
  "tika-vin01t20:683_0": "Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato balavatarāni, idha pana upacāratopi balavatarāni rūpāvacarakkhaṇappattāni.",
  "tika-vin01t20:683_1": "Ettha hi vitakko suvisadena ākārena ārammaṇe cittaṁ abhiniropayamāno uppajjati, vicāro ativiya ārammaṇaṁ anumajjamāno, pītisukhaṁ sabbāvantampi kāyaṁ pharamānaṁ.",
  "tika-vin01t20:683_2": "Teneva vuttaṁ “nāssa kiñci sabbāvato kāyassa vivekajena pītisukhena apphuṭaṁ hotī”ti.",
  "tika-vin01t20:683_3": "Cittekaggatāpi heṭṭhimamhi samuggapaṭale uparimaṁ samuggapaṭalaṁ viya ārammaṇe suphusitā hutvā uppajjati.",
  "tika-vin01t20:683_4": "Ayametesaṁ itarehi viseso, tasmā “pañcaṅgasamannāgata”nti appanājhānameva visesetvā vuttaṁ.",
  "tika-vin01t20:684_0": "Tividhakalyāṇaṁ dasalakkhaṇasampannanti ettha pana jhānassa ādimajjhapariyosānavasena tividhakalyāṇatā, tesaṁyeva ādimajjhapariyosānānaṁ lakkhaṇavasena dasalakkhaṇasampannatā veditabbā.",
  "tika-vin01t20:684_1": "Vitthāranayaṁ panettha sayameva pakāsayissati.",
  "tika-vin01t20:684_2": "Kilesacorehi anabhibhavanīyattā jhānaṁ “cittamañjūsa”nti vuttaṁ.",
  "tika-vin01t20:684_3": "Nissāyāti pādakaṁ katvā.",
  "tika-vin01t20:685_0": "Dasalakkhaṇavibhāvaneneva tividhakalyāṇatāpi vibhāvitā hotīti dasalakkhaṇaṁ tāva dassento “tatrimānī”tiādimāha.",
  "tika-vin01t20:685_1": "Tattha pāripanthikato cittavisuddhītiādīnaṁ padānaṁ attho “tatrāyaṁ pāḷī”tiādinā vuttapāḷivaṇṇanāyameva āvi bhavissati.",
  "tika-vin01t20:685_2": "Tatrāti tasmiṁ dasalakkhaṇavibhāvane.",
  "tika-vin01t20:685_3": "Paṭipadāvisuddhīti paṭipajjati jhānaṁ etāyāti paṭipadā, gotrabhupariyosāno pubbabhāgiyo bhāvanānayo.",
  "tika-vin01t20:685_4": "Paripanthato visujjhanaṁ visuddhi, paṭipadāya visuddhi paṭipadāvisuddhi.",
  "tika-vin01t20:685_5": "Sā panāyaṁ yasmā jhānassa uppādakkhaṇe labbhati, tasmā vuttaṁ “paṭipadāvisuddhi ādī”ti.",
  "tika-vin01t20:685_6": "Upekkhānubrūhanāti visodhetabbatādīnaṁ abhāvato jhānapariyāpannāya tatramajjhattupekkhāya kiccanipphattiyā anubrūhanā.",
  "tika-vin01t20:685_7": "Sā panāyaṁ yasmā visesato jhānassa ṭhitikkhaṇe labbhati, tena vuttaṁ “upekkhānubrūhanā majjhe”ti.",
  "tika-vin01t20:685_8": "Sampahaṁsanāti tattha dhammānaṁ anativattanādisādhakassa ñāṇassa kiccanipphattivasena pariyodapanā.",
  "tika-vin01t20:685_9": "Sā pana yasmā jhānassa osānakkhaṇe pākaṭā hoti, tasmā vuttaṁ “sampahaṁsanā pariyosāna”nti.",
  "tika-vin01t20:685_10": "Imāni tīṇi lakkhaṇānīti paripanthato cittassa visujjhanākāro, majjhimassa samathanimittassa paṭipajjanākāro, tattha pakkhandanākāroti imāni tīṇi jhānassa ādito uppādakkhaṇe appanāppattilakkhaṇāni.",
  "tika-vin01t20:685_11": "Tehi ākārehi vinā appanāppattiyā abhāvato asati ca appanāyaṁ tadabhāvato ādikalyāṇañceva visuddhipaṭipadattā yathāvuttehi lakkhaṇehi samannāgatattā ca tilakkhaṇasampannañca.",
  "tika-vin01t20:685_12": "Iminā nayena majjhapariyosānalakkhaṇānañca yojanā veditabbā.",
  "tika-vin01t20:686_0": "Keci pana “paṭipadāvisuddhi nāma sasambhāriko upacāro, upekkhānubrūhanā nāma appanā, sampahaṁsanā nāma paccavekkhaṇā”ti vaṇṇayanti, taṁ na yuttaṁ.",
  "tika-vin01t20:686_1": "Tathā hi sati ajhānadhammehi jhānassa guṇasaṁkittanaṁ nāma kataṁ hoti.",
  "tika-vin01t20:686_2": "Na hi bhūmantaraṁ bhūmantarapariyāpannaṁ hoti, pāḷiyā cetaṁ virujjhati.",
  "tika-vin01t20:686_3": "“Ekattagataṁ cittaṁ paṭipadāvisuddhipakkhandañceva hoti upekkhānubrūhitañca ñāṇena ca sampahaṁsita”nti hi pāḷiyaṁ vuttaṁ.",
  "tika-vin01t20:686_4": "Ettha hi ekattagataṁ cittanti indriyānaṁ ekarasabhāvena ekaggatāya ca sikhāppattiyā tadanuguṇaṁ ekattagataṁ sasampayuttaṁ appanāppattaṁ cittaṁ vuttaṁ, tasseva ca paṭipadāvisuddhipakkhandatādi anantaraṁ vuccate.",
  "tika-vin01t20:686_5": "Tasmā pāḷiyaṁ ekasmiṁyeva appanācittakkhaṇe paṭipadāvisuddhiādīnaṁ vuttattā antoappanāyameva parikammāgamanavasena paṭipadāvisuddhi, tatramajjhattupekkhāya kiccavasena upekkhānubrūhanā, dhammānaṁ anativattanādibhāvasādhanena pariyodāpakassa ñāṇassa kiccanipphattivasena sampahaṁsanā ca veditabbā.",
  "tika-vin01t20:687_0": "Kathaṁ?",
  "tika-vin01t20:687_1": "Yasmiṁ vāre appanā uppajjati, tasmiṁ yo nīvaraṇasaṅkhāto kilesagaṇo tassa jhānassa paripantho, tato cittaṁ visujjhati, visuddhattā āvaraṇavirahitaṁ hutvā majjhimaṁ samathanimittaṁ paṭipajjati.",
  "tika-vin01t20:687_2": "Majjhimaṁ samathanimittaṁ nāma samappavatto appanāsamādhiyeva, līnuddhaccasaṅkhātānaṁ ubhinnaṁ antānaṁ anupagamanena majjhimo, savisesaṁ paccanīkadhammānaṁ vūpasamanato samatho, yogino sukhavisesānaṁ kāraṇabhāvato nimittanti katvā.",
  "tika-vin01t20:687_3": "Tassa pana appanācittassa anantarapaccayabhūtaṁ gotrabhucittaṁ satipi parittamahaggatabhāvabhede paccayapaccayuppannabhāvabhede ca ekissāyeva santatiyā pariṇāmūpagamanato ekasantatipariṇāmanayena tathattaṁ appanāsamādhivasena samāhitabhāvaṁ upagacchamānaṁ majjhimaṁ samathanimittaṁ paṭipajjati nāma.",
  "tika-vin01t20:687_4": "Evaṁ paṭipannattā tathattupagamanena tattha pakkhandati nāma.",
  "tika-vin01t20:687_5": "Yasmiñhi khaṇe tathattaṁ majjhimaṁ samathanimittaṁ paṭipajjati, tasmiṁyeva khaṇe tathattupagamanena appanāsamādhinā samāhitabhāvūpagamanena tattha pakkhandati nāma.",
  "tika-vin01t20:687_6": "Evaṁ tāva purimasmiṁ gotrabhucitte vijjamānā paripanthavisuddhimajjhimasamathappaṭipattipakkhandanākārā āgamanavasena nipphajjamānā paṭhamassa jhānassa uppādakkhaṇeyeva paṭipadāvisuddhīti veditabbā.",
  "tika-vin01t20:687_7": "Teyeva hi ākārā paccayavisesato jhānakkhaṇe nipphajjamānā paṭipadāvisuddhīti vuttā.",
  "tika-vin01t20:688_0": "Evaṁ visuddhassa pana tassa cittassa puna sodhetabbābhāvato visodhane byāpāraṁ akaronto visuddhaṁ cittaṁ ajjhupekkhati nāma.",
  "tika-vin01t20:688_1": "Samathabhāvūpagamanena samathappaṭipannassa puna samādhāne byāpāraṁ akaronto samathappaṭipannaṁ ajjhupekkhati nāma.",
  "tika-vin01t20:688_2": "Samathappaṭipannabhāvato eva cassa kilesasaṁsaggaṁ pahāya ekattena upaṭṭhitassa puna ekattupaṭṭhāne byāpāraṁ akaronto ekattupaṭṭhānaṁ ajjhupekkhati nāma.",
  "tika-vin01t20:688_3": "Evaṁ tatramajjhattupekkhāya kiccavasena upekkhānubrūhanā veditabbā.",
  "tika-vin01t20:689_0": "Ye panete evaṁ upekkhānubrūhite tasmiṁ jhānacitte jātā samādhipaññāsaṅkhātā yuganaddhadhammā aññamaññaṁ anativattamānā hutvā pavattā, yāni ca saddhādīni indriyāni nānākilesehi vimuttattā vimuttirasena ekarasāni hutvā pavattāni, yañcesa tadupagaṁ tesaṁ anativattanaekarasasabhāvānaṁ anucchavikaṁ vīriyaṁ vāhayati, yā cassa tasmiṁ khaṇe pavattā āsevanā, sabbepi te ākārā yasmā ñāṇena saṁkilesavodānesu taṁ taṁ ādīnavañca ānisaṁsañca disvā tathā tathā sampahaṁsitattā visodhitattā pariyodāpitattā nipphannā, tasmā dhammānaṁ anativattanādibhāvasādhanena pariyodāpakassa ñāṇassa kiccanipphattivasena sampahaṁsanā veditabbāti vuttaṁ.",
  "tika-vin01t20:690_0": "Atha kasmā sampahaṁsanāva “pariyosāna”nti vuttā, na upekkhānubrūhanāti?",
  "tika-vin01t20:690_1": "Yasmā tasmiṁ bhāvanācitte upekkhāvasena ñāṇaṁ pākaṭaṁ hoti, tasmā ñāṇakiccabhūtā sampahaṁsanā “pariyosāna”nti vuttā.",
  "tika-vin01t20:690_2": "Tathā hi appanākāle bhāvanāya samappavattiyā paṭipakkhassa ca suppahānato paggahādīsu byāpārassa akātabbato ajjhupekkhanāva hoti.",
  "tika-vin01t20:690_3": "Yaṁ sandhāya vuttaṁ “samaye cittassa ajjhupekkhanā visuddhaṁ cittaṁ ajjhupekkhatī”ti ca ādi.",
  "tika-vin01t20:690_4": "Sā panāyaṁ ajjhupekkhanā ñāṇassa kiccasiddhiyā hoti visesato ñāṇasādhanattā appanābyāpārassa, tasmā ñāṇakiccabhūtā sampahaṁsanā “pariyosāna”nti vuttā.",
  "tika-vin01t20:690_5": "Evaṁ tividhāya paṭipadāvisuddhiyā laddhavisesāya tividhāya upekkhānubrūhanāya sātisayaṁ paññindriyassa adhimattabhāvena catubbidhāpi sampahaṁsanā sijjhatīti āgamanupekkhāñāṇakiccavasena dasapi ākārā jhāne eva veditabbā.",
  "tika-vin01t20:691_0": "Evaṁtividhattagataṁ cittantiādīni tasseva cittassa thomanavacanāni.",
  "tika-vin01t20:691_1": "Tattha evaṁ tividhattagatanti evaṁ yathāvuttena vidhinā paṭipadāvisuddhipakkhandanaupekkhānubrūhanañāṇasampahaṁsanāvasena tividhabhāvaṁ gataṁ.",
  "tika-vin01t20:691_2": "Vitakkasampannanti kilesakkhobhavirahitattā vitakkena sundarabhāvamupagataṁ.",
  "tika-vin01t20:691_3": "Cittassa adhiṭṭhānasampannanti tasmiṁyeva ārammaṇe cittassa nirantarappavattisaṅkhātena adhiṭṭhānena sampannaṁ anūnaṁ.",
  "tika-vin01t20:691_4": "Yathā adhiṭṭhānavasiyaṁ adhiṭṭhānanti jhānappavatti, tathā idhāpi cittassa adhiṭṭhānanti cittekaggatāpi yujjati.",
  "tika-vin01t20:691_5": "Tena hi ekasmiṁyeva ārammaṇe cittaṁ adhiṭṭhāti, na ettha vikkhipatīti.",
  "tika-vin01t20:691_6": "Samādhisampannanti visuṁ vuttattā pana vuttanayeneva gahetabbo.",
  "tika-vin01t20:691_7": "Atha vā samādhisseva jhānaṅgasaṅgahitattā “cittassa adhiṭṭhānasampanna”nti jhānaṅgapañcakavasena vuttaṁ.",
  "tika-vin01t20:691_8": "Samādhisampannanti indriyasaṅgahitattā indriyapañcakavasena.",
  "tika-vin01t20:692_0": "Asubhasaññāparicitenāti sakalaṁ kāyaṁ asubhanti pavattāya saññāya sahagatattā jhānaṁ asubhasaññā, tena paricitena paribhāvitena.",
  "tika-vin01t20:692_1": "Cetasāti cittena.",
  "tika-vin01t20:692_2": "Bahulanti abhiṇhaṁ.",
  "tika-vin01t20:692_3": "Viharatoti viharantassa, asubhasamāpattibahulassāti attho.",
  "tika-vin01t20:692_4": "Methunadhammasamāpattiyāti methunadhammena samaṅgibhāvato.",
  "tika-vin01t20:692_5": "Paṭilīyatīti ekapassena nilīyati nilīnaṁ viya hoti.",
  "tika-vin01t20:692_6": "Paṭikuṭatīti saṅkucati.",
  "tika-vin01t20:692_7": "Paṭivattatīti nivattati.",
  "tika-vin01t20:692_8": "Na sampasārīyatīti na visarati, abhirativasena na pakkhandatīti attho.",
  "tika-vin01t20:692_9": "Atha vā paṭilīyatīti saṅkucati tattha paṭikūlatāya saṇṭhitattā.",
  "tika-vin01t20:692_10": "Paṭikuṭatīti apasakkati na upasakkati.",
  "tika-vin01t20:692_11": "Paṭivattatīti nivattati, tato eva na sampasārīyatīti.",
  "tika-vin01t20:692_12": "Nhārudaddulanti nhārukhaṇḍaṁ nhāruvilekhanaṁ vā.",
  "tika-vin01t20:693_0": "Addhamāsanti accantasaṁyoge upayogavacanaṁ.",
  "tika-vin01t20:693_1": "Paṭisallīyitunti yathāvuttakālaṁ paṭi paṭi divase divase samāpattiyaṁ dhammacintāya cittaṁ nilīyituṁ.",
  "tika-vin01t20:693_2": "Payuttavācanti paccayapaṭisaṁyuttavācaṁ, buddhā imesu divasesu piṇḍāya na caranti, vihāreyeva nisīdanti, tesaṁ dinnaṁ mahapphalaṁ hotīti ādivacanaṁ.",
  "tika-vin01t20:694_0": "Kalyāṇūpanissayavasenāti pabbajjāya upanissayavasena.",
  "tika-vin01t20:694_1": "Pare kirāti kira-saddo arucisūcanattho.",
  "tika-vin01t20:694_2": "Tenāha “idaṁ pana icchāmatta”nti, pavattiajānanaṁ ārocayitābhāvo ñāte nivāraṇañcāti idaṁ tesaṁ icchāmattaṁ, na pana kāraṇanti attho.",
  "tika-vin01t20:694_3": "Apare pana vadanti “etasmiṁ kira aḍḍhamāse na koci buddhaveneyyo ahosi, atha satthā imaṁ aḍḍhamāsaṁ phalasamāpattisukhena vītināmessāmi, iti mayhañceva sukhavihāro bhavissati, anāgate ca pacchimā janatā ‘satthāpi gaṇaṁ pahāya ekako vihāsi, kimaṅgaṁ pana maya’nti diṭṭhānugatiṁ āpajjissati, tadassa bhavissati dīgharattaṁ hitāya sukhāyāti iminā kāraṇena evamāhā”ti.",
  "tika-vin01t20:694_4": "Neva koci bhagavantaṁ upasaṅkamatīti ṭhapetvā piṇḍapātanīhārakaṁ añño koci neva bhagavantaṁ upasaṅkamati, bhikkhusaṅgho pana satthu vacanaṁ sampaṭicchitvā ekaṁ bhikkhuṁ adāsi.",
  "tika-vin01t20:694_5": "So pātova gandhakuṭipariveṇasammajjanamukhodakadantakaṭṭhadānādīni sabbakiccāni tasmiṁ tasmiṁ khaṇe katvā apagacchati.",
  "tika-vin01t20:695_0": "Anekakāraṇasammissoti ettha kāyassa asuciduggandhajegucchapaṭikūlatāva anekakāraṇaṁ.",
  "tika-vin01t20:695_1": "Maṇḍanakapakatikoti alaṅkārakasabhāvo.",
  "tika-vin01t20:695_2": "Koci taruṇopi yuvā na hoti, koci yuvāpi maṇḍanakajātiko na hoti yathā upasantasabhāvo ālasiyabyasanādīhi vā abhibhūto, idha pana daharo ceva yuvā ca maṇḍanakajātiko ca adhippeto.",
  "tika-vin01t20:695_3": "Paṭhamayobbanaṁ nāma pannarasavassato yāva dvattiṁsa saṁvaccharāni, soḷasavassato vā yāva tettiṁsa vassāni.",
  "tika-vin01t20:695_4": "Kuṇapanti matakaḷevaraṁ, ahissa kuṇapaṁ ahikuṇapaṁ.",
  "tika-vin01t20:695_5": "Evaṁ itarānipi.",
  "tika-vin01t20:695_6": "Atipaṭikūlajigucchanīyasabhāvato cettha imāneva tīṇi vuttānīti veditabbāni.",
  "tika-vin01t20:695_7": "Aññesañhi sasasūkarādīnaṁ kuṇapaṁ manussā kaṭukabhaṇḍādīhi abhisaṅkharitvā paribhuñjantipi, imesaṁ pana kuṇapaṁ abhinavampi jigucchantiyeva, ko pana vādo kālātikkamena pūtibhūte.",
  "tika-vin01t20:695_8": "Atipaṭikūlajigucchanīyatā ca nesaṁ ativiya duggandhatāya, sā ca ahīnaṁ tikhiṇakopatāya kukkuramanussānaṁ odanakummāsūpacayatāya ca sarīrassa hotīti vadanti.",
  "tika-vin01t20:696_0": "Samaṇakuttakoti samaṇakiccako, kāsāvanivāsanādivasena samaṇakiccakārīti vuttaṁ hoti.",
  "tika-vin01t20:696_1": "Tenāha “samaṇavesadhārako”ti.",
  "tika-vin01t20:696_2": "Sabbamakaṁsūti puthujjanā sāvajjepi tattha anavajjasaññino hutvā karaṇakārāpanasamanuññatādibhedaṁ sabbamakaṁsu.",
  "tika-vin01t20:696_3": "Lohitakanti ettha “lohitagata”ntipi paṭhanti.",
  "tika-vin01t20:696_4": "Vaggūti matā vaggumatā.",
  "tika-vin01t20:696_5": "Puññasammatāti pujjabhavaphalanibbattanena sattānaṁ punanena visodhanena puññanti sammatā.",
  "tika-vin01t20:696_6": "Pavāhessāmīti gamayissāmi, visodhessāmīti attho.",
  "tika-vin01t20:697_0": "163.",
  "tika-vin01t20:697_1": "Māradheyyaṁ vuccati tebhūmakā dhammā.",
  "tika-vin01t20:697_2": "Vacanatthato pana mārassa dheyyaṁ māradheyyaṁ.",
  "tika-vin01t20:697_3": "Dheyyanti ṭhānaṁ vatthu nivāso gocaro.",
  "tika-vin01t20:697_4": "Māro vā ettha dhiyati tiṭṭhati pavattatīti māradheyyaṁ, māroti cettha kilesamāro adhippeto, kilesamāravaseneva ca devaputtamārassa kāmabhave ādhipaccanti.",
  "tika-vin01t20:697_5": "Māravisayaṁ nātikkamissatīti cintetvāti evamayaṁ saṁvegaṁ paṭilabhitvā māravisayaṁ atikkameyyāpi, mayā pana evaṁ vutte uppannaṁ saṁvegaṁ paṭippassambhetvā māravisayaṁ nātikkamissatīti evaṁ cintetvā.",
  "tika-vin01t20:697_6": "Dvivacananti dvikkhattuṁ vacanaṁ, āmeḍitavacananti vuttaṁ hoti.",
  "tika-vin01t20:697_7": "Niyojentīti ettha ayaṁ andhabālā devatā evaṁ uppannasaṁvegamūlakaṁ samaṇadhammaṁ katvā “ayaṁ māravisayaṁ atikkameyyāpī”ti cintetvā attano aññāṇatāya “matā saṁsārato muccantī”ti evaṁladdhikāpi samānā attano laddhivasena matā bhikkhū saṁsārato muccantīti imamatthaṁ anupaparikkhitvā taṁ tattha niyojesīti veditabbaṁ.",
  "tika-vin01t20:698_0": "Kiñcāpi asubhakathaṁ kathentena bhagavatā yathā tesaṁ bhikkhūnaṁ maraṇabhayaṁ na bhavissati, tathā desitattā bhikkhūnañca taṁ dhammakathaṁ sutvā asubhabhāvanānuyogena kāye vigatachandarāgatāya maraṇassa abhipatthitabhāvato bhayaṁ natthi, taṁ pana asihatthaṁ tathā vicarantaṁ disvā tadaññesaṁ bhikkhūnaṁ uppajjanakabhayaṁ sandhāya “hotiyeva bhaya”ntiādi vuttanti vadanti.",
  "tika-vin01t20:698_1": "“Attanāpi attānaṁ jīvitā voropenti, aññamaññampi jīvitā voropentī”ti vuttattā “sabbānipi tāni pañca bhikkhusatāni jīvitā voropesī”ti idaṁ yebhuyyavasena vuttanti gahetabbaṁ.",
  "tika-vin01t20:698_2": "Appakañhi ūnamadhikaṁ vā gaṇanūpagaṁ na hotīti “pañcasatānī”ti vuttaṁ.",
  "tika-vin01t20:698_3": "Tasmā ye ca attanāva attānaṁ aññamaññañca jīvitā voropesuṁ, te ṭhapetvā avasese puthujjanabhikkhū sabbe ca ariye ayaṁ jīvitā voropesīti veditabbaṁ.",
  "tika-vin01t20:699_0": "164.Paṭisallānā vuṭṭhitoti ettha paṭisallānanti tehi tehi sattasaṅkhārehi paṭinivattitvā apasakkitvā sallānaṁ nilīyanaṁ vivecanaṁ, kāyacittehi tato vivittatā ekībhāvoti vuttaṁ hoti.",
  "tika-vin01t20:699_1": "Tenāha “ekībhāvato”ti, pavivekatoti attho.",
  "tika-vin01t20:699_2": "Ekībhāvoti hi kāyacittaviveko vutto.",
  "tika-vin01t20:699_3": "Vuṭṭhitoti tato duvidhavivekato bhavaṅguppattiyā rūpārammaṇādisaṅkhārasamāyogena gahaṭṭhapabbajitādisattasamāgamena ca apeto.",
  "tika-vin01t20:699_4": "Uddesaṁ paripucchaṁ gaṇhantīti attano attano ācariyānaṁ santike gaṇhanti.",
  "tika-vin01t20:699_5": "Kāmaṁ dasānussatiggahaṇeneva ānāpānassatipi gahitā, sā pana tattha sannipatitabhikkhūsu bahūnaṁ sappāyā sātthikā ca, tasmā puna gahitā.",
  "tika-vin01t20:699_6": "Tathā hi bhagavā tameva kammaṭṭhānaṁ tesaṁ bhikkhūnaṁ kathesi.",
  "tika-vin01t20:699_7": "Āhāre paṭikūlasaññā asubhakammaṭṭhānasadisā, cattāro pana āruppā ādikammikānaṁ ananurūpāti tesaṁ idha aggahaṇaṁ daṭṭhabbaṁ.",
  "tika-vin01t20:700_0": "Vesāliṁ upanissāyāti vesālīnagaraṁ gocaragāmaṁ katvā.",
  "tika-vin01t20:700_1": "Upaṭṭhānasālāyanti dhammasabhāyaṁ.",
  "tika-vin01t20:700_2": "Muhuttenevāti satthari saddhamme ca gāravena upagatabhikkhūnaṁ vacanasamanantarameva uṭṭhahiṁsūti katvā vuttaṁ.",
  "tika-vin01t20:700_3": "Buddhakāle kira bhikkhū bhagavato sandesaṁ sirasā sampaṭicchituṁ ohitasotā viharanti.",
  "tika-vin01t20:700_4": "Yassāti yassa kattabbassa.",
  "tika-vin01t20:700_5": "Kālanti desanākālaṁ sandhāya vadati.",
  "tika-vin01t20:701_0": "Paṭhamapaññattinidānavaṇṇanā niṭṭhitā.",
  "tika-vin01t20:702_0": "Ānāpānassatisamādhikathāvaṇṇanā",
  "tika-vin01t20:703_0": "165.Arahattappattiyāti arahattappattiatthāya.",
  "tika-vin01t20:703_1": "Aññaṁ pariyāyanti arahattādhigamatthāya aññampi kāraṇaṁ.",
  "tika-vin01t20:703_2": "Ācikkhantoti pasaṁsāpubbakaṁ desento, pasaṁsā ca tattha abhirucijananena ussāhanatthā.",
  "tika-vin01t20:703_3": "Tañhi sutvā bhikkhū “bhagavā imaṁ samādhiṁ anekehi ākārehi pasaṁsati, santo kirāyaṁ samādhi paṇīto ca asecanako ca sukho ca vihāro, pāpadhamme ca ṭhānaso antaradhāpetī”ti sañjātābhirucino ussāhajātā sakkaccaṁ anuyuñjitabbaṁ paṭipajjitabbaṁ maññanti.",
  "tika-vin01t20:704_0": "Atthayojanakkamanti atthañca yojanakkamañca.",
  "tika-vin01t20:704_1": "Bhagavā attano paccakkhabhūtaṁ samādhiṁ desanānubhāvena tesampi bhikkhūnaṁ āsannaṁ paccakkhañca karonto sampiṇḍanavasena “ayampi kho”tiādimāha.",
  "tika-vin01t20:704_2": "Assāsapassāsapariggāhikāti dīgharassādivisesehi saddhiṁ assāsapassāse paricchijja gāhikā, te ārabbha pavattāti attho.",
  "tika-vin01t20:705_0": "Idāni yathāvuttamatthaṁ pāḷiyā vibhāvento āha “vuttañheta”ntiādi.",
  "tika-vin01t20:705_1": "Tattha no passāsono assāsoti so soyeva attho paṭisedhena visesetvā vutto.",
  "tika-vin01t20:705_2": "Assāsavasenāti assāsaṁ ārammaṇaṁ katvāti vuttaṁ hoti.",
  "tika-vin01t20:705_3": "Passāsavasenāti etthāpi eseva nayo.",
  "tika-vin01t20:705_4": "Upaṭṭhānaṁ satīti asammussanatāya tameva assāsaṁ passāsañca upagantvā ṭhānaṁ sati nāmāti attho.",
  "tika-vin01t20:705_5": "Ettāvatā ānāpānesu sati ānāpānassatīti ayamattho vutto hoti.",
  "tika-vin01t20:705_6": "Idāni sativaseneva puggalaṁ niddisitukāmena “yo assasati, tassupaṭṭhāti, yo passasati, tassupaṭṭhātī”ti vuttaṁ.",
  "tika-vin01t20:705_7": "Yo assasati, tassa sati assāsaṁ upagantvā tiṭṭhati.",
  "tika-vin01t20:705_8": "Yo passasati, tassa sati passāsaṁ upagantvā tiṭṭhatīti attho.",
  "tika-vin01t20:706_0": "Yuttoti sampayutto.",
  "tika-vin01t20:706_1": "Ānāpānassatiyanti ānāpānassatiyaṁ paccayabhūtāyanti attho.",
  "tika-vin01t20:706_2": "Purimasmiñhi atthe samādhissa satiyā sahajātādipaccayabhāvo vutto sampayuttavacanato, dutiyasmiṁ pana upanissayabhāvopi.",
  "tika-vin01t20:706_3": "Upacārajjhānasahagatā hi sati appanāsamādhissa upanissayo hotīti ubhayathāpi sahajātādīnaṁ sattannampi paccayānaṁ vasena paccayabhāvaṁ dasseti.",
  "tika-vin01t20:706_4": "“Puna caparaṁ, udāyi, akkhātā mayā sāvakānaṁ paṭipadā, yathāpaṭipannā me sāvakā cattāro satipaṭṭhāne bhāventī”tiādīsu uppādanavaḍḍhanaṭṭhena bhāvanāti vuccatīti tadubhayavasena atthaṁ dassento “bhāvitoti uppādito vaḍḍhito cā”ti āha.",
  "tika-vin01t20:706_5": "Tattha bhāvaṁ vijjamānataṁ ito gatoti bhāvito, uppādito paṭiladdhamattoti attho.",
  "tika-vin01t20:706_6": "Uppanno pana laddhāsevano bhāvito, paguṇabhāvaṁ āpādito vaḍḍhitoti attho.",
  "tika-vin01t20:706_7": "Bahulīkatoti bahulaṁ pavattito.",
  "tika-vin01t20:706_8": "Tena āvajjanādivasībhāvappattimāha.",
  "tika-vin01t20:706_9": "Yo hi vasībhāvaṁ āpādito, so icchiticchitakkhaṇe samāpajjitabbato punappunaṁ pavattissati.",
  "tika-vin01t20:706_10": "Tena vuttaṁ “punappunaṁ kato”ti.",
  "tika-vin01t20:706_11": "Yathā “idheva, bhikkhave, samaṇo vivicceva kāmehī”ti ca evamādīsu paṭhamapade vutto eva-saddo dutiyādīsupi vuttoyeva hoti, evamidhāpīti āha “ubhayattha eva-saddena niyamo veditabbo”ti.",
  "tika-vin01t20:707_0": "Ubhayapadaniyamena laddhaguṇaṁ dassetuṁ “ayaṁ hī”tiādi vuttaṁ.",
  "tika-vin01t20:707_1": "Asubhakammaṭṭhānanti asubhārammaṇaṁ jhānamāha.",
  "tika-vin01t20:707_2": "Tañhi asubhesu yogakammabhāvato yogino sukhavisesānaṁ kāraṇabhāvato ca “asubhakammaṭṭhāna”nti vuccati.",
  "tika-vin01t20:707_3": "Kevalanti iminā ārammaṇaṁ nivatteti.",
  "tika-vin01t20:707_4": "Paṭivedhavasenāti jhānapaṭivedhavasena.",
  "tika-vin01t20:707_5": "Jhānañhi bhāvanāvisesena ijjhantaṁ attano visayaṁ paṭivijjhantameva pavattati yathāsabhāvato paṭivijjhīyati cāti paṭivedhoti vuccati.",
  "tika-vin01t20:707_6": "Oḷārikārammaṇattāti bībhacchārammaṇattā.",
  "tika-vin01t20:707_7": "Paṭikūlārammaṇattāti jigucchitabbārammaṇattā.",
  "tika-vin01t20:707_8": "Pariyāyenāti kāraṇena lesantarena vā.",
  "tika-vin01t20:707_9": "Ārammaṇasantatāyapīti anukkamena vicetabbataṁ pattārammaṇassa paramasukhumataṁ sandhāyāha.",
  "tika-vin01t20:707_10": "Sante hi sannisinne ārammaṇe pavattamāno dhammo sayampi sannisinnova hoti. Tenāha –",
  "tika-vin01t20:707_11": "“santo vūpasanto nibbuto”ti, nibbutasabbapariḷāhoti attho.",
  "tika-vin01t20:707_12": "Ārammaṇasantatāya tadārammaṇānaṁ dhammānaṁ santatā lokuttaradhammārammaṇāhi paccavekkhaṇāhi dīpetabbā.",
  "tika-vin01t20:708_0": "Nāssa santapaṇītabhāvāvahaṁ kiñci secananti asecanako, asecanakattā anāsittako, anāsittakattā eva abbokiṇṇo asammisso parikammādinā, tatoyeva pāṭiyekko, visuṁyeveko āveṇiko asādhāraṇo.",
  "tika-vin01t20:708_1": "Sabbametaṁ sarasato eva santabhāvaṁ dassetuṁ vuttaṁ, parikammaṁ vā santabhāvanimittaṁ.",
  "tika-vin01t20:708_2": "Parikammanti ca kasiṇakaraṇādinimittuppādapariyosānaṁ, tādisaṁ idha natthīti adhippāyo.",
  "tika-vin01t20:708_3": "Tadā hi kammaṭṭhānaṁ nirassādattā asantaṁ appaṇītaṁ siyā.",
  "tika-vin01t20:708_4": "Upacārena vā natthi ettha santatāti yojanā.",
  "tika-vin01t20:708_5": "Yathā upacārakkhaṇe nīvaraṇavigamena aṅgapātubhāvena ca paresaṁ santatā hoti, na evamimassa.",
  "tika-vin01t20:708_6": "Ayaṁ pana ādimanasi…pe…",
  "tika-vin01t20:708_7": "paṇīto cāti yojanā.",
  "tika-vin01t20:708_8": "Kecīti uttaravihāravāsike sandhāyāha.",
  "tika-vin01t20:708_9": "Anāsittakoti upasecanena anāsittako.",
  "tika-vin01t20:708_10": "Tenāha “ojavanto”ti, ojavantasadisoti attho.",
  "tika-vin01t20:708_11": "Madhuroti iṭṭho.",
  "tika-vin01t20:708_12": "Cetasikasukhappaṭilābhasaṁvattanaṁ tikacatukkajjhānavasena upekkhāya vā santabhāvena sukhagatikattā sabbesampi vasena veditabbaṁ.",
  "tika-vin01t20:708_13": "Jhānasamuṭṭhānapaṇītarūpaphuṭasarīratāvasena pana kāyikasukhappaṭilābhasaṁvattanaṁ daṭṭhabbaṁ, tañca kho jhānato vuṭṭhitakāle.",
  "tika-vin01t20:708_14": "Imasmiṁ pakkhe appitappitakkhaṇeti idaṁ hetumhi bhummavacanaṁ daṭṭhabbaṁ.",
  "tika-vin01t20:709_0": "Avikkhambhiteti jhānena sakasantānato anīhaṭe appahīne.",
  "tika-vin01t20:709_1": "Akosallasambhūteti akosallaṁ vuccati avijjā, tato sambhūte.",
  "tika-vin01t20:709_2": "Avijjāpubbaṅgamā hi sabbe pāpadhammā.",
  "tika-vin01t20:709_3": "Khaṇenevāti attano pavattikkhaṇeneva.",
  "tika-vin01t20:709_4": "Antaradhāpetīti ettha antaradhāpanaṁ vināsanaṁ.",
  "tika-vin01t20:709_5": "Taṁ pana jhānakattukassa idhādhippetattā pariyuṭṭhānappahānaṁ hotīti āha “vikkhambhetī”ti.",
  "tika-vin01t20:709_6": "Vūpasametīti visesena upasameti.",
  "tika-vin01t20:709_7": "Visesena upasamanaṁ pana sammadeva upasamanaṁ hotīti āha “suṭṭhu upasametī”ti.",
  "tika-vin01t20:710_0": "Nanu ca aññopi samādhi attano pavattikkhaṇeneva paṭipakkhadhamme antaradhāpeti vūpasameti, atha kasmā ayameva samādhi evaṁ visesetvā vuttoti?",
  "tika-vin01t20:710_1": "Pubbabhāgato paṭṭhāya nānāvitakkavūpasamanasabbhāvato.",
  "tika-vin01t20:710_2": "Vuttañhetaṁ “ānāpānassati bhāvetabbā vitakkupacchedāyā”ti.",
  "tika-vin01t20:710_3": "Apica tikkhapaññassa ñāṇuttarassetaṁ kammaṭṭhānaṁ, ñāṇuttarassa ca kilesappahānaṁ itarehi sātisayaṁ yathā saddhādhimuttehi diṭṭhippattassa, tasmā imaṁ visesaṁ sandhāya “ṭhānaso antaradhāpeti vūpasametī”ti vuttaṁ.",
  "tika-vin01t20:710_4": "Atha vā nimittapātubhāve sati khaṇeneva aṅgapātubhāvasabbhāvato ayameva samādhi “ṭhānaso antaradhāpeti vūpasametī”ti vutto yathā taṁ mahato akālameghassa uṭṭhitassa dhārānipāte khaṇeneva pathaviyaṁ rajojallassa vūpasamo.",
  "tika-vin01t20:710_5": "Tenevāha “seyyathāpi, bhikkhave, mahā akālamegho uṭṭhito”tiādi.",
  "tika-vin01t20:710_6": "Sāsanikassa jhānabhāvanā yebhuyyena nibbedhabhāgiyāva hotīti āha “nibbedhabhāgiyattā”ti.",
  "tika-vin01t20:710_7": "Buddhānaṁ pana ekaṁsena nibbedhabhāgiyāva hoti.",
  "tika-vin01t20:710_8": "Imameva hi kammaṭṭhānaṁ bhāvetvā sabbepi sammāsambuddhā sammāsambodhiṁ adhigacchanti, ariyamaggassa pādakabhūto ayaṁ samādhi anukkamena vaḍḍhitvā ariyamaggabhāvaṁ upagato viya hotīti āha “anupubbena ariyamaggavuḍḍhippatto”ti.",
  "tika-vin01t20:710_9": "Ayaṁ panattho virāganirodhapaṭinissaggānupassanānaṁ vasena sammadeva yujjati.",
  "tika-vin01t20:711_0": "Kathanti idaṁ pucchanākāravibhāvanapadaṁ, pucchā cettha kathetukamyatāvasena aññesaṁ asambhavato, sā ca upari desanaṁ āruḷhānaṁ sabbesaṁ pakāravisesānaṁ āmasanavasenāti imamatthaṁ dassento “kathanti…pe…",
  "tika-vin01t20:711_1": "vitthāretukamyatāpucchā”ti āha.",
  "tika-vin01t20:711_2": "Kathaṁ bahulīkatoti etthāpi ānāpānassatisamādhīti padaṁ ānetvā sambandhitabbaṁ.",
  "tika-vin01t20:711_3": "Tattha kathanti ānāpānassatisamādhibahulīkāraṁ nānappakārato vitthāretukamyatāpucchā.",
  "tika-vin01t20:711_4": "Bahulīkato ānāpānassatisamādhīti tathā puṭṭhadhammanidassananti imamatthaṁ “eseva nayo”ti imināyeva atidissati.",
  "tika-vin01t20:711_5": "Heṭṭhā papañcavasena vuttamatthaṁ sukhaggahaṇatthaṁ saṅgahetvā dassento “ayaṁ panettha saṅkhepattho”ti āha, piṇḍatthoti vuttaṁ hoti.",
  "tika-vin01t20:712_0": "Tamatthanti taṁ “kathaṁ bhāvito”tiādinā pucchāvasena saṅkhepato vuttamatthaṁ.",
  "tika-vin01t20:712_1": "“Idha tathāgato loke uppajjatī”tiādīsu idha-saddo lokaṁ upādāya vutto.",
  "tika-vin01t20:712_2": "“Idheva tiṭṭhamānassā”tiādīsu okāsaṁ.",
  "tika-vin01t20:712_3": "“Idhāhaṁ, bhikkhave, bhuttāvī assaṁ pavārito”tiādīsu padapūraṇamattaṁ.",
  "tika-vin01t20:712_4": "“Idha bhikkhu dhammaṁ pariyāpuṇātī”tiādīsu pana sāsanaṁ.",
  "tika-vin01t20:712_5": "“Idha, bhikkhave, bhikkhū”ti idhāpi sāsanamevāti dassento “bhikkhave, imasmiṁ sāsane bhikkhū”ti vatvā tamevatthaṁ pākaṭaṁ katvā dassetuṁ “ayaṁ hī”tiādimāha.",
  "tika-vin01t20:712_6": "Tattha sabbappakāraānāpānassatisamādhinibbattakassāti sabbappakāraggahaṇaṁ soḷasa pakāre sandhāya.",
  "tika-vin01t20:712_7": "Te hi imasmiṁyeva sāsane.",
  "tika-vin01t20:712_8": "Bāhirakā hi jānantā ādito catuppakārameva jānanti.",
  "tika-vin01t20:712_9": "Tenāha “aññasāsanassa tathābhāvappaṭisedhano”ti, yathāvuttassa puggalassa nissayabhāvappaṭisedhanoti attho.",
  "tika-vin01t20:712_10": "Etena “idha, bhikkhave”ti idaṁ antogadhaeva-saddanti dasseti.",
  "tika-vin01t20:712_11": "Santi hi ekapadānipi avadhāraṇāni yathā vāyubhakkhoti.",
  "tika-vin01t20:712_12": "Tenevāha “idheva, bhikkhave, samaṇo”tiādi.",
  "tika-vin01t20:712_13": "Paripuṇṇasamaṇakaraṇadhammo hi yo, so sabbappakāraānāpānassatisamādhinibbattako.",
  "tika-vin01t20:712_14": "Parappavādāti paresaṁ aññatitthiyānaṁ nānappakāravādā titthāyatanāni.",
  "tika-vin01t20:713_0": "Araññādikasseva bhāvanānurūpasenāsanataṁ dassetuṁ “imassa hī”tiādi vuttaṁ.",
  "tika-vin01t20:713_1": "Duddamo damathaṁ anupagato goṇo kūṭagoṇo.",
  "tika-vin01t20:713_2": "Yathā thanehi sabbaso khīraṁ na paggharati, evaṁ dohapaṭibandhinī kūṭadhenu.",
  "tika-vin01t20:713_3": "Assāti gopassa.",
  "tika-vin01t20:713_4": "Rūpasaddādike paṭicca uppajjanakaassādo rūpārammaṇādiraso.",
  "tika-vin01t20:713_5": "Pubbe āciṇṇārammaṇanti pabbajitato pubbe, anādimati vā saṁsāre paricitārammaṇaṁ.",
  "tika-vin01t20:713_6": "Upacāravasena upanisīdati, appanāvasena upanipajjatīti yojetabbaṁ.",
  "tika-vin01t20:714_0": "Idhāti imasmiṁ sāsane.",
  "tika-vin01t20:714_1": "Nibandheyyāti bandheyya.",
  "tika-vin01t20:714_2": "Satiyāti sammadeva kammaṭṭhānasallakkhaṇavasappavattāya satiyā.",
  "tika-vin01t20:714_3": "Ārammaṇeti kammaṭṭhānārammaṇe.",
  "tika-vin01t20:714_4": "Daḷhanti thiraṁ, yathā satokārissa upacārappanābhedo samādhi ijjhati, tathā thāmagataṁ katvāti attho.",
  "tika-vin01t20:715_0": "Muddhabhūtanti santatādivisesaguṇavantatāya buddhādīhi ariyehi samāsevitabhāvato ca muddhasadisaṁ, uttamanti attho.",
  "tika-vin01t20:715_1": "Visesādhigamadiṭṭhadhammasukhavihārapadaṭṭhānanti sabbesaṁ buddhānaṁ ekaccānaṁ paccekabuddhānaṁ buddhasāvakānañca visesādhigamassa ceva aññakammaṭṭhānena adhigatavisesānaṁ diṭṭhadhammasukhavihārassa ca padaṭṭhānabhūtaṁ.",
  "tika-vin01t20:715_2": "Vatthuvijjācariyo viya bhagavā yogīnaṁ anurūpanivāsaṭṭhānupadissanato.",
  "tika-vin01t20:715_3": "Bhikkhu dīpisadiso araññe ekako viharitvā paṭipakkhanimmathanena icchitatthasādhanato.",
  "tika-vin01t20:715_4": "Phalamuttamanti sāmaññaphalamāha.",
  "tika-vin01t20:715_5": "Parakkamajavayoggabhūminti bhāvanussāhajavassa yoggakaraṇabhūmibhūtaṁ.",
  "tika-vin01t20:716_0": "Evaṁ vuttalakkhaṇesūti abhidhammapariyāyena suttantapariyāyena vuttalakkhaṇesu.",
  "tika-vin01t20:716_1": "Rukkhasamīpanti “yāvatā majjhanhike kāle samantā chāyā pharati, nivāte paṇṇāni patanti, ettāvatā rukkhamūlanti vuccatī”ti evaṁ vuttaṁ rukkhassa samīpaṭṭhānaṁ.",
  "tika-vin01t20:716_2": "Avasesasattavidhasenāsananti pabbataṁ kandaraṁ giriguhaṁ susānaṁ vanappatthaṁ abbhokāsaṁ palālapuñjanti evaṁ vuttaṁ.",
  "tika-vin01t20:716_3": "Ututtayānukūlaṁ dhātucariyānukūlanti gimhādiututtayassa semhādidhātuttayassa mohādicaritattayassa ca anukūlaṁ.",
  "tika-vin01t20:716_4": "Tathā hi gimhakāle araññaṁ anukūlaṁ sommasītalabhāvato, hemante rukkhamūlaṁ himapātanivāraṇato, vassakāle suññāgāraṁ vassanivāraṇagehasambhavato.",
  "tika-vin01t20:716_5": "Semhadhātukassa semhapakatikassa araññaṁ anukūlaṁ dūraṁ gantvā bhikkhācaraṇena semhassa vūpasamanato, pittadhātukassa rukkhamūlaṁ anukūlaṁ sītavātasamphassasambhavato, vātadhātukassa suññāgāraṁ anukūlaṁ vātanivāraṇato.",
  "tika-vin01t20:716_6": "Mohacaritassa araññaṁ anukūlaṁ.",
  "tika-vin01t20:716_7": "Mahāaraññe hi cittaṁ na saṅkucati vivaṭaṅgaṇabhāvato, dosacaritassa rukkhamūlaṁ anukūlaṁ pasādanīyabhāvato, rāgacaritassa suññāgāraṁ anukūlaṁ visabhāgārammaṇānaṁ pavesanivāraṇato.",
  "tika-vin01t20:716_8": "Alīnānuddhaccapakkhikanti asaṅkocāvikkhepapakkhikaṁ.",
  "tika-vin01t20:716_9": "Sayanañhi kosajjapakkhikaṁ, ṭhānacaṅkamanāni uddhaccapakkhikāni, na evaṁ nisajjā.",
  "tika-vin01t20:716_10": "Tato eva tassā santatā.",
  "tika-vin01t20:716_11": "Nisajjāya daḷhabhāvaṁ pallaṅkābhujanena, assāsapassāsānaṁ pavattanasukhataṁ uparimakāyassa ujukaṭṭhapanena, ārammaṇapariggahūpāyaṁ parimukhaṁ satiyā ṭhapanena dassento.",
  "tika-vin01t20:717_0": "Ūrubaddhāsananti ūrūnamadhobandhanavasena nisajjā.",
  "tika-vin01t20:717_1": "Heṭṭhimakāyassa anujukaṁ ṭhapanaṁ nisajjāvacaneneva bodhitanti.",
  "tika-vin01t20:717_2": "Ujuṁ kāyanti ettha kāya-saddo uparimakāyavisayoti āha –",
  "tika-vin01t20:717_3": "“uparimaṁ sarīraṁ ujukaṁ ṭhapetvā”ti.",
  "tika-vin01t20:717_4": "Taṁ pana ujukaṭṭhapanaṁ sarūpato payojanato ca dassetuṁ “aṭṭhārasā”tiādi vuttaṁ.",
  "tika-vin01t20:717_5": "Na paṇamantīti na oṇamanti.",
  "tika-vin01t20:717_6": "Na paripatatīti na vigacchati vīthiṁ na vilaṅgheti, tato eva pubbenāparaṁ visesuppattiyā vuḍḍhiṁ phātiṁ upagacchati.",
  "tika-vin01t20:717_7": "Idha pari-saddo abhi-saddena samānatthoti āha “kammaṭṭhānābhimukha”nti, bahiddhā puthuttārammaṇato nivāretvā kammaṭṭhānaṁyeva purakkhatvāti attho.",
  "tika-vin01t20:717_8": "Parīti pariggahaṭṭho “pariṇāyikā”tiādīsu viya.",
  "tika-vin01t20:717_9": "Niyyānaṭṭho paṭipakkhato niggamanaṭṭho, tasmā pariggahitaniyyānanti sabbathā gahitāsammosaṁ pariccattasammosaṁ satiṁ katvā, paramaṁ satinepakkaṁ upaṭṭhapetvāti attho.",
  "tika-vin01t20:717_10": "Satovāti satiyā samannāgato eva saranto eva assasati, nāssa kāci sativirahitā assāsappavatti hotīti attho.",
  "tika-vin01t20:717_11": "Sato passasatīti etthāpi satova passasatīti eva-saddo ānetvā vattabbo.",
  "tika-vin01t20:717_12": "Satokārīti sato eva hutvā satiyā eva vā kātabbassa kattā, karaṇasīlo vā.",
  "tika-vin01t20:718_0": "Bāttiṁsāya ākārehīti catūsu catukkesu āgatāni dīgharassādīni soḷasa padāni assāsapassāsavasena dvidhā vibhajitvā vuttehi dīghamassāsaṁ ādiṁ katvā paṭinissaggānupassipassāsapariyantehi bāttiṁsākārehi.",
  "tika-vin01t20:718_1": "Yadi “satova assasati, sato passasatī”ti etassa vibhaṅge vuttaṁ, atha kasmā “assasati passasati”cceva avatvā “satokārī”ti vuttaṁ?",
  "tika-vin01t20:718_2": "Ekarasaṁ desanaṁ kātukāmatāya.",
  "tika-vin01t20:718_3": "Paṭhamacatukke padadvayameva hi vattamānakālavasena āgataṁ, itarāni anāgatakālavasena, tasmā ekarasaṁ desanaṁ kātukāmatāya sabbattha “satokāri”cceva vuttaṁ.",
  "tika-vin01t20:718_4": "Dīghaṁassāsavasenāti dīghaassāsavasena, vibhattialopaṁ katvā niddeso.",
  "tika-vin01t20:718_5": "Dīghanti vā bhagavatā vuttaassāsavasena.",
  "tika-vin01t20:718_6": "Cittassa ekaggataṁ avikkhepanti vikkhepassa paṭipakkhabhāvato avikkhepoti laddhanāmaṁ cittassa ekaggabhāvaṁ pajānato sati upaṭṭhitā ārammaṇaṁ upagantvā ṭhitā hoti.",
  "tika-vin01t20:718_7": "Tāya satiyā tena ñāṇenāti yathāvuttāya satiyā yathāvuttena ca ñāṇena.",
  "tika-vin01t20:718_8": "Idaṁ vuttaṁ hoti –",
  "tika-vin01t20:718_9": "dīghaṁ assāsaṁ ārammaṇabhūtaṁ avikkhittacittassa asammohato vā sampajānantassa tattha sati upaṭṭhitāva hoti, taṁ sampajānantassa ārammaṇakaraṇavasena asammohavasena vā sampajaññaṁ, tadadhīnasatisampajaññena taṁsamaṅgī yogāvacaro satokārī nāma hotīti.",
  "tika-vin01t20:718_10": "Paṭinissaggānupassī assāsavasenāti paṭinissaggānupassī hutvā assasanassa vasena.",
  "tika-vin01t20:718_11": "“Paṭinissaggānupassiassāsavasenā”ti vā pāṭho, tassa paṭinissaggānupassino assāsā paṭinissaggānupassiassāsā, tesaṁ vasenāti attho.",
  "tika-vin01t20:719_0": "Anto uṭṭhitasasanaṁ assāso, bahi uṭṭhitasasanaṁ passāsoti āha –",
  "tika-vin01t20:719_1": "“assāsoti bahinikkhamanavāto”tiādi.",
  "tika-vin01t20:719_2": "Suttantaṭṭhakathāyaṁ pana bahi uṭṭhahitvāpi anto sasanato assāso, anto uṭṭhahitvāpi bahi sasanato passāsoti katvā uppaṭipāṭiyā vuttaṁ.",
  "tika-vin01t20:719_3": "Atha vā mātukucchiyaṁ bahi nikkhamituṁ aladdhokāso nāsikāvāto mātukucchito nikkhantamatte paṭhamaṁ bahi nikkhamatīti vinayaṭṭhakathāyaṁ uppattikkamena “ādimhi sāso assāso”ti bahinikkhamanavāto vutto.",
  "tika-vin01t20:719_4": "Tenevāha “sabbesampi gabbhaseyyakāna”ntiādi.",
  "tika-vin01t20:719_5": "Suttantaṭṭhakathāyaṁ pana pavattiyaṁ bhāvanārambhasamaye paṭhamaṁ nāsikāvātassa anto ākaḍḍhitvā pacchā bahi vissajjanato pavattikkamena “ādimhi sāso assāso”ti antopavisanavāto vutto.",
  "tika-vin01t20:719_6": "Suttantanayoyeva cettha “assāsādimajjhapariyosānaṁ satiyā anugacchato ajjhattaṁ vikkhepagatena cittena kāyopi cittampi sāraddhā ca honti iñjitā ca phanditā ca, passāsādimajjhapariyosānaṁ satiyā anugacchato bahiddhā vikkhepagatena cittena kāyopi cittampi sāraddhā ca honti iñjitā ca phanditā cā”ti imāya pāḷiyā sameti.",
  "tika-vin01t20:719_7": "“Bhāvanārambhe pavattikkamasseva icchitattā sundarataro”ti vadanti.",
  "tika-vin01t20:719_8": "Tāluṁ āhacca nibbāyatīti tāluṁ āhacca nirujjhati.",
  "tika-vin01t20:719_9": "Tena kira sampatijāto bāladārako khipitaṁ karoti.",
  "tika-vin01t20:719_10": "Evaṁ tāvātiādi yathāvuttassa atthassa nigamanaṁ.",
  "tika-vin01t20:719_11": "Keci “evaṁ tāvāti anena pavattikkamena assāso bahinikkhamanavātoti gahetabbanti adhippāyo”ti vadanti.",
  "tika-vin01t20:720_0": "Addhānavasenāti kāladdhānavasena.",
  "tika-vin01t20:720_1": "Ayañhi addhāna-saddo kālassa desassa ca vācakoti.",
  "tika-vin01t20:720_2": "Tattha desaddhānaṁ udāharaṇabhāvena dassetvā kāladdhānassa vasena assāsapassāsānaṁ dīgharassataṁ vibhāvetuṁ “yathā hī”tiādi vuttaṁ.",
  "tika-vin01t20:720_3": "Tattha okāsaddhānanti okāsabhūtaṁ addhānaṁ.",
  "tika-vin01t20:720_4": "Pharitvāti byāpetvā.",
  "tika-vin01t20:720_5": "Cuṇṇavicuṇṇāpi anekakalāpabhāvena, dīghamaddhānanti dīghaṁ padesaṁ.",
  "tika-vin01t20:720_6": "Tasmāti saṇikaṁ pavattiyā dīghasantānatāya dīghāti vuccanti.",
  "tika-vin01t20:720_7": "Ettha ca hatthiādisarīre sunakhādisarīre ca assāsapassāsānaṁ desaddhānavisiṭṭhena kāladdhānavaseneva dīgharassatā vuttāti veditabbā “saṇikaṁ pūretvā saṇikameva nikkhamanti, sīghaṁ pūretvā sīghameva nikkhamantī”ti vacanato.",
  "tika-vin01t20:720_8": "Manussesūti samānappamāṇesupi manussasarīresu.",
  "tika-vin01t20:720_9": "Dīghaṁ assasantīti dīghaṁ assāsappabandhaṁ pavattentīti attho.",
  "tika-vin01t20:720_10": "Passasantīti etthāpi eseva nayo.",
  "tika-vin01t20:720_11": "Sunakhasasādayo viya rassaṁ assasanti passasanti cāti yojanā.",
  "tika-vin01t20:720_12": "Idaṁ pana dīghaṁ rassañca assasanaṁ passasanañca tesaṁ sattānaṁ sarīrassa sabhāvoti daṭṭhabbaṁ.",
  "tika-vin01t20:720_13": "Tesanti tesaṁ sattānaṁ.",
  "tika-vin01t20:720_14": "Teti assāsapassāsā.",
  "tika-vin01t20:720_15": "Ittaramaddhānanti appakaṁ kālaṁ.",
  "tika-vin01t20:720_16": "Navahākārehīti bhāvanamanuyuñjantassa pubbenāparaṁ aladdhavisesassa kevalaṁ addhānavasena ādito vuttā tayo ākārā, te ca kho ekacco assāsaṁ suṭṭhu sallakkheti, ekacco passāsaṁ, ekacco tadubhayanti imesaṁ tiṇṇaṁ puggalānaṁ vasena.",
  "tika-vin01t20:720_17": "Keci pana “assasatipi passasatipīti ekajjhaṁ vacanaṁ bhāvanāya nirantaraṁ pavattidassanattha”nti vadanti.",
  "tika-vin01t20:720_18": "Chandavasena pubbe viya tayo, tathā pāmojjavasenāti imehi navahi ākārehi.",
  "tika-vin01t20:721_0": "Kāmañcettha ekassa puggalassa tayo eva ākārā labbhanti, tantivasena pana sabbesaṁ pāḷiāruḷhattā tesaṁ vasena parikammassa kātabbattā ca “tatrāyaṁbhikkhu navahākārehī”ti vuttaṁ.",
  "tika-vin01t20:721_1": "Evaṁ pajānatoti evaṁ yathāvuttehi ākārehi assāsapassāse pajānato, tattha manasikāraṁ pavattentassa.",
  "tika-vin01t20:721_2": "Ekenākārenāti dīghaṁassāsādīsu catūsu ākāresu ekena ākārena, navasu tīsu vā ekena.",
  "tika-vin01t20:721_3": "Tathā hi vakkhati –",
  "tika-vin01t20:722_0": "“Dīgho rasso ca assāso,",
  "tika-vin01t20:723_0": "Passāsopi ca tādiso;",
  "tika-vin01t20:724_0": "Cattāro vaṇṇā vattanti,",
  "tika-vin01t20:725_0": "Nāsikaggeva bhikkhuno”ti. ;",
  "tika-vin01t20:726_0": "Ayaṁ bhāvanā assāsapassāsakāyānupassanāti katvā vuttaṁ “kāyānupassanāsatipaṭṭhānabhāvanā sampajjatī”ti.",
  "tika-vin01t20:727_0": "Idāni pāḷivaseneva te nava ākāre bhāvanāvidhiñca dassetuṁ “yathāhā”tiādi āraddhaṁ.",
  "tika-vin01t20:727_1": "Tattha “kathaṁ pajānātī”ti pajānanavidhiṁ kathetukamyatāya pucchati.",
  "tika-vin01t20:727_2": "Dīghaṁ assāsanti vuttalakkhaṇaṁ dīghaṁ assāsaṁ.",
  "tika-vin01t20:727_3": "Addhānasaṅkhāteti addhānanti saṅkhaṁ gate dīghe kāle, dīghaṁ khaṇanti attho.",
  "tika-vin01t20:727_4": "Koṭṭhāsapariyāyo vā saṅkhāta-saddo “theyyasaṅkhāta”ntiādīsu viya, tasmā addhānasaṅkhāteti addhānakoṭṭhāse desabhāgeti attho.",
  "tika-vin01t20:727_5": "Chando uppajjatīti bhāvanāya pubbenāparaṁ visesaṁ āvahantiyā laddhassādattā tattha sātisayo kattukāmatālakkhaṇo kusalacchando uppajjati.",
  "tika-vin01t20:727_6": "Chandavasenāti tathāpavattachandassa vasena visesabhāvanamanuyuñjantassa kammaṭṭhānaṁ vuḍḍhiṁ phātiṁ gamentassa.",
  "tika-vin01t20:727_7": "Tato sukhumataranti yathāvuttachandappavattiyā purimakato sukhumataraṁ.",
  "tika-vin01t20:727_8": "Bhāvanābalena hi paṭippassaddhadarathapariḷāhatāya kāyassa assāsapassāsā sukhumatarā hutvā pavattanti.",
  "tika-vin01t20:727_9": "Pāmojjaṁ uppajjatīti assāsapassāsānaṁ sukhumatarabhāvena ārammaṇassa santataratāya kammaṭṭhānassa ca vīthippaṭipannatāya bhāvanācittasahagato pamodo khuddikādibhedā taruṇapīti uppajjati.",
  "tika-vin01t20:727_10": "Cittaṁ vivattatīti anukkamena assāsapassāsānaṁ ativiya sukhumatarabhāvappattiyā anupaṭṭhahane vicetabbākārappattehi tehi cittaṁ vinivattatīti keci.",
  "tika-vin01t20:727_11": "Bhāvanābalena pana sukhumatarabhāvappattesu assāsapassāsesu tattha paṭibhāganimitte uppanne pakatiassāsapassāsato cittaṁ nivattati.",
  "tika-vin01t20:727_12": "Upekkhā saṇṭhātīti tasmiṁ paṭibhāganimitte upacārappanābhede samādhimhi uppanne puna jhānanibbattanatthaṁ byāpārābhāvato ajjhupekkhanaṁ hoti, sā panāyaṁ upekkhā tatramajjhattupekkhāti veditabbā.",
  "tika-vin01t20:728_0": "Imehi navahi ākārehīti imehi yathāvuttehi navahi pakārehi pavattā.",
  "tika-vin01t20:728_1": "Dīghaṁ assāsapassāsā kāyoti dīghākārā assāsapassāsā cuṇṇavicuṇṇāpi samūhaṭṭhena kāyo.",
  "tika-vin01t20:728_2": "Assāsapassāse nissāya uppannanimittampi ettha assāsapassāsasāmaññavasena vuttaṁ.",
  "tika-vin01t20:728_3": "Upaṭṭhānaṁ satīti taṁ ārammaṇaṁ upagantvā tiṭṭhatīti sati upaṭṭhānaṁ nāma.",
  "tika-vin01t20:728_4": "Anupassanā ñāṇanti samathavasena nimittassa anupassanā vipassanāvasena assāsapassāse tannissayañca kāyaṁ “rūpa”nti, cittaṁ taṁsampayuttadhamme ca “arūpa”nti vavatthapetvā nāmarūpassa anupassanā ca ñāṇaṁ tattha yathābhūtāvabodho.",
  "tika-vin01t20:728_5": "Kāyo upaṭṭhānanti so kāyo ārammaṇakaraṇavasena upagantvā sati ettha tiṭṭhatīti upaṭṭhānaṁ nāma.",
  "tika-vin01t20:728_6": "Ettha ca “kāyo upaṭṭhāna”nti iminā itarakāyassapi saṅgahoti tathā vuttaṁ sammasanacārassapi idha icchitattā.",
  "tika-vin01t20:728_7": "No satīti so kāyo sati nāma na hoti.",
  "tika-vin01t20:728_8": "Sati upaṭṭhānañceva sati ca saraṇaṭṭhena upaṭṭhānaṭṭhena ca.",
  "tika-vin01t20:728_9": "Tāya satiyāti yathāvuttāya satiyā.",
  "tika-vin01t20:728_10": "Tena ñāṇenāti yathāvutteneva ñāṇena.",
  "tika-vin01t20:728_11": "Taṁ kāyanti taṁ assāsapassāsakāyañceva tannissayarūpakāyañca.",
  "tika-vin01t20:728_12": "Anupassatīti jhānasampayuttañāṇena ceva vipassanāñāṇena ca anu anu passati.",
  "tika-vin01t20:728_13": "Tena vuccati kāye kāyānupassanā satipaṭṭhānabhāvanāti tena anupassanena yathāvutte kāye ayaṁ kāyānupassanāsatipaṭṭhānabhāvanāti vuccati.",
  "tika-vin01t20:728_14": "Idaṁ vuttaṁ hoti –",
  "tika-vin01t20:728_15": "yā ayaṁ yathāvutte assāsapassāsakāye tassa nissayabhūte karajakāye ca kāyasseva anupassanā anudakabhūtāya marīciyā udakānupassanā viya na aniccādisabhāve kāye niccādibhāvānupassanā, atha kho yathārahaṁ aniccadukkhānattā subhabhāvasseva anupassanā.",
  "tika-vin01t20:728_16": "Atha vā kāye “ahanti vā, mamanti vā, itthīti vā, puriso”ti vā gahetabbassa kassaci abhāvato tādisaṁ ananupassitvā kāyamattasseva anupassanā kāyānupassanā, tāya kāyānupassanāya sampayuttā satiyeva upaṭṭhānaṁ satipaṭṭhānaṁ, tassa bhāvanā vaḍḍhanā kāyānupassanā satipaṭṭhānabhāvanāti.",
  "tika-vin01t20:729_0": "Eseva nayoti “navahi ākārehī”tiādinā vuttavidhiṁ rassa-pade atidissati.",
  "tika-vin01t20:729_1": "Etthāti etasmiṁ yathādassite “kathaṁ dīghaṁ assasanto”tiādinā āgate pāḷinaye.",
  "tika-vin01t20:729_2": "Idhāti imasmiṁ rassapadavasena āgate pāḷinaye.",
  "tika-vin01t20:729_3": "Ayanti yogāvacaro.",
  "tika-vin01t20:729_4": "Addhānavasenāti dīghakālavasena.",
  "tika-vin01t20:729_5": "Ittaravasenāti parittakālavasena.",
  "tika-vin01t20:729_6": "Imehi ākārehīti imehi navahi ākārehi.",
  "tika-vin01t20:730_0": "Tādisoti dīgho rasso ca.",
  "tika-vin01t20:730_1": "Cattāro vaṇṇāti cattāro ākārā te ca dīghādayo eva.",
  "tika-vin01t20:730_2": "Nāsikaggeva bhikkhunoti gāthāsukhatthaṁ rassaṁ katvā vuttaṁ.",
  "tika-vin01t20:730_3": "Nāsikagge vāti vā-saddo aniyamattho, tena uttaroṭṭhaṁ saṅgaṇhāti.",
  "tika-vin01t20:731_0": "Sabbakāyappaṭisaṁvedīti sabbassa kāyassa paṭi paṭi paccekaṁ sammadeva vedanasīlo jānanasīlo, tassa vā paṭi paṭi sammadeva vedo etassa atthi, taṁ vā paṭi paṭi sammadeva vedamānoti attho.",
  "tika-vin01t20:731_1": "Tattha tattha sabba-ggahaṇena assāsādikāyassa anavasesapariyādāne siddhepi anekakalāpasamudāyabhāvato tassa sabbesampi bhāgānaṁ saṁvedanadassanatthaṁ paṭi-saddaggahaṇaṁ, tattha sakkaccakāribhāvadassanatthaṁ saṁ-saddaggahaṇanti imamatthaṁ dassento “sakalassā”tiādimāha.",
  "tika-vin01t20:731_2": "Tattha yathā samānesupi assāsapassāsesu yogino paṭipattividhāne paccekaṁ sakkaccaṁyeva paṭipajjitabbanti dassetuṁ visuṁ desanā katā, evaṁ tamevatthaṁ dīpetuṁ satipi atthassa samānatāya “sakalassā”tiādinā padadvayassa visuṁ visuṁ atthavaṇṇanā katāti veditabbā.",
  "tika-vin01t20:731_3": "Pākaṭaṁ karontoti vibhūtaṁ karonto, sabbaso vibhāventoti attho.",
  "tika-vin01t20:731_4": "Pākaṭīkaraṇaṁ vibhāvanaṁ tattha asammuyhanañāṇeneva nesaṁ pavattanena hotīti dassento “evaṁ viditaṁ karonto”tiādimāha.",
  "tika-vin01t20:731_5": "Tattha tasmāti yasmā ñāṇasampayuttacitteneva assāsapassāse pavatteti, na vippayuttacittena, tasmā evaṁbhūto sabbakāyappaṭisaṁvedī assasissāmi passasissāmīti sikkhatīti vuccati buddhādīhīti yojanā.",
  "tika-vin01t20:731_6": "Cuṇṇavicuṇṇavisaṭeti anekakalāpatāya cuṇṇavicuṇṇabhāvena visaṭe.",
  "tika-vin01t20:731_7": "Ādi pākaṭohoti satiyā ñāṇassa ca vasena katapubbābhisaṅkhārassa pavattattā.",
  "tika-vin01t20:731_8": "Tādisena bhavitabbanti catutthapuggalasadisena bhavitabbaṁ, pageva satiṁ ñāṇañca paccupaṭṭhapetvā tīsupi ṭhānesu ñāṇasampayuttameva cittaṁ pavattetabbanti adhippāyo.",
  "tika-vin01t20:732_0": "Evanti vuttappakārena sabbakāyappaṭisaṁvedanavaseneva.",
  "tika-vin01t20:732_1": "Ghaṭatīti ussahati.",
  "tika-vin01t20:732_2": "Vāyamatīti vāyāmaṁ karoti, manasikāraṁ pavattetīti attho.",
  "tika-vin01t20:732_3": "Tathābhūtassāti ānāpānassatiṁ bhāventassa.",
  "tika-vin01t20:732_4": "Saṁvaroti sati vīriyampi vā.",
  "tika-vin01t20:732_5": "Tāya satiyāti yā sā ānāpāne ārabbha pavattā sati, tāya.",
  "tika-vin01t20:732_6": "Tena manasikārenāti yo so tattha satipubbaṅgamo bhāvanāmanasikāro, tena saddhinti adhippāyo.",
  "tika-vin01t20:732_7": "Āsevatīti “tisso sikkhāyo”ti vutte adhikusaladhamme āsevati.",
  "tika-vin01t20:732_8": "Tadāsevanañhettha sikkhananti adhippetaṁ.",
  "tika-vin01t20:732_9": "Purimanayeti purimasmiṁ bhāvanānaye, paṭhamavatthudvayeti adhippāyo.",
  "tika-vin01t20:732_10": "Tatthāpi kāmaṁ ñāṇuppādanaṁ labbhateva assāsapassāsānaṁ yāthāvato dīgharassabhāvāvabodhasabbhāvato, tathāpi taṁ na dukkaraṁ yathāpavattānaṁ tesaṁ gahaṇamattabhāvatoti tattha vattamānakālappayogo kato.",
  "tika-vin01t20:732_11": "Idaṁ pana dukkaraṁ purisassa khuradhārāyaṁ gamanasadisaṁ, tasmā sātisayenettha pubbābhisaṅkhārena bhavitabbanti dīpetuṁ anāgatakālappayogo katoti imamatthaṁ dassetuṁ “tattha yasmā”tiādi vuttaṁ.",
  "tika-vin01t20:732_12": "Tattha ñāṇuppādanādīsūti ādi-saddena kāyasaṅkhārapassambhanapītipaṭisaṁvedanādiṁ saṅgaṇhāti.",
  "tika-vin01t20:732_13": "Keci panettha “saṁvarasamādānānaṁ saṅgaho”ti vadanti.",
  "tika-vin01t20:733_0": "Kāyasaṅkhāranti assāsapassāsaṁ.",
  "tika-vin01t20:733_1": "So hi cittasamuṭṭhānopi samāno karajakāyapaṭibaddhavuttitāya tena saṅkharīyatīti kāyasaṅkhāroti vuccati.",
  "tika-vin01t20:733_2": "Yo pana “kāyasaṅkhāro vacīsaṅkhāro”ti evamāgato kāyasaṅkhāro cetanālakkhaṇo satipi dvārantaruppattiyaṁ yebhuyyavuttiyā tabbahulavuttiyā ca kāyadvārena lakkhito, so idha nādhippeto.",
  "tika-vin01t20:733_3": "Passambhentotiādīsu pacchimaṁ pacchimaṁ padaṁ purimassa purimassa atthavacanaṁ.",
  "tika-vin01t20:733_4": "Tasmā passambhanaṁ nāma vūpasamanaṁ, tañca tathāpayoge asati uppajjanārahassa oḷārikassa kāyasaṅkhārassa payogasampattiyā anuppādananti daṭṭhabbaṁ.",
  "tika-vin01t20:733_5": "Tatrāti “oḷārikaṁ kāyasaṅkhāraṁ passambhento”ti ettha.",
  "tika-vin01t20:733_6": "Apariggahitakāleti kammaṭṭhānassa anāraddhakāle, tato eva kāyacittānampi apariggahitakāle.",
  "tika-vin01t20:733_7": "“Nisīdati pallaṅkaṁ ābhujitvā ujuṁ kāyaṁ paṇidhāyā”ti hi iminā kāyapariggaho, “parimukhaṁ satiṁ upaṭṭhapetvā”ti iminā cittapariggaho vutto.",
  "tika-vin01t20:733_8": "Tenevāha –",
  "tika-vin01t20:733_9": "“kāyopi cittampi pariggahitā hontī”ti.",
  "tika-vin01t20:733_10": "Kāyoti karajakāyo.",
  "tika-vin01t20:733_11": "Sadarathāti sapariḷāhā.",
  "tika-vin01t20:733_12": "Sā ca nesaṁ sadarathatā garubhāvena viya oḷārikatāya avinābhāvinīti āha “oḷārikā”ti.",
  "tika-vin01t20:733_13": "Balavatarāti sabalā thūlā.",
  "tika-vin01t20:733_14": "Santā hontīti cittaṁ tāva bahiddhā vikkhepābhāvena ekaggaṁ hutvā kammaṭṭhānaṁ pariggahetvā pavattamānaṁ santaṁ hoti vūpasantaṁ, tato eva taṁsamuṭṭhānā rūpadhammā lahumudukammaññabhāvappattā, tadanuguṇatāya sesaṁ tisantatirūpanti evaṁ citte kāye ca vūpasante pavattamāne tannissitā assāsapassāsā santasabhāvā anukkamena sukhumasukhumatarasukhumatamā hutvā pavattanti.",
  "tika-vin01t20:733_15": "Tena vuttaṁ “yadā panassa kāyopī”tiādi.",
  "tika-vin01t20:733_16": "Passambhemīti paṭhamāvajjanā.",
  "tika-vin01t20:733_17": "Ābhujanaṁ ābhogo, sammā anu anu āharaṇaṁ samannāhāro, tasmiṁyeva atthe aparāparaṁ pavattaāvajjanā tasseva atthassa manasikaraṇaṁ citte ṭhapanaṁ manasikāro, vīmaṁsā paccavekkhaṇā.",
  "tika-vin01t20:734_0": "Sāraddheti sadarathe sapariḷāhe.",
  "tika-vin01t20:734_1": "Adhimattanti balavaṁ oḷārikaṁ, liṅgavipallāsena vuttaṁ.",
  "tika-vin01t20:734_2": "Kāyasaṅkhāro hi adhippeto.",
  "tika-vin01t20:734_3": "“Adhimattaṁ hutvā pavattatī”ti kiriyāvisesanaṁ vā etaṁ.",
  "tika-vin01t20:734_4": "Sukhumanti etthāpi eseva nayo.",
  "tika-vin01t20:734_5": "Kāyamhīti ettha citte cāti ānetvā sambandhitabbaṁ.",
  "tika-vin01t20:735_0": "Paṭhamajjhānato vuṭṭhāya kariyamānaṁ dutiyajjhānassa nānāvajjanaṁ parikammaṁ paṭhamajjhānaṁ viya dūrasamussāritapaṭipakkhanti katvā taṁsamuṭṭhāno kāyasaṅkhāro paṭhamajjhāne ca dutiyajjhānūpacāre ca oḷārikoti sadiso vutto.",
  "tika-vin01t20:735_1": "Esa nayo sesupacāradvayepi.",
  "tika-vin01t20:735_2": "Atha vā dutiyajjhānādīnaṁ adhigamāya paṭipajjato dukkhāpaṭipadādivasena kilamato yogino kāyakilamathacittupaghātādivasena vitakkādisaṅkhobhena saparipphandatāya ca cittappavattiyā dutiyajjhānādiupacāresu kāyasaṅkhārassa oḷārikatā veditabbā.",
  "tika-vin01t20:735_3": "Atisukhumoti aññattha labbhamāno kāyasaṅkhāro catutthajjhāne atikkantasukhumo.",
  "tika-vin01t20:735_4": "Sukhumabhāvopissa tattha natthi kuto oḷārikatā appavattanato.",
  "tika-vin01t20:735_5": "Tenāha “appavattimeva pāpuṇātī”ti.",
  "tika-vin01t20:736_0": "Lābhissa sato anupubbasamāpattisamāpajjanavelaṁ ekāsaneneva vā sabbesaṁ jhānānaṁ paṭilābhaṁ sandhāya majjhimabhāṇakā heṭṭhimaheṭṭhimajjhānato uparūparijhānūpacārepi sukhumataraṁ icchanti.",
  "tika-vin01t20:736_1": "Tattha hi sopacārānaṁ jhānānaṁ uparūpari visesavantatā santatā ca sambhaveyya, ekāvajjanūpacāraṁ vā sandhāya evaṁ vuttaṁ.",
  "tika-vin01t20:736_2": "Evañhi heṭṭhā vuttavādena imassa vādassa avirodho siddho bhinnavisayattā.",
  "tika-vin01t20:736_3": "Sabbesaṁyevāti ubhayesampi.",
  "tika-vin01t20:736_4": "Yasmā te sabbepi vuccamānena vidhinā passaddhimicchantiyeva.",
  "tika-vin01t20:736_5": "Apariggahitakāle pavattakāyasaṅkhāro pariggahitakāle paṭippassambhatīti idaṁ sadisasantānatāya vuttaṁ.",
  "tika-vin01t20:736_6": "Na hi te eva oḷārikā assāsādayo sukhumā honti.",
  "tika-vin01t20:736_7": "Passambhanākāro pana tesaṁ heṭṭhā vuttoyeva.",
  "tika-vin01t20:737_0": "Mahābhūtapariggahe sukhumoti catudhātumukhena vipassanābhinivesaṁ sandhāya vuttaṁ.",
  "tika-vin01t20:737_1": "Sakalarūpapariggahe sukhumo bhāvanāya uparūpari paṇītabhāvato.",
  "tika-vin01t20:737_2": "Tenevāha “rūpārūpapariggahe sukhumo”ti.",
  "tika-vin01t20:737_3": "Lakkhaṇārammaṇikavipassanāyāti kalāpasammasanamāha.",
  "tika-vin01t20:737_4": "Nibbidānupassanāto paṭṭhāya balavavipassanā, tato oraṁ dubbalavipassanā.",
  "tika-vin01t20:737_5": "Pubbe vuttanayenāti “apariggahitakāle”tiādinā samathanaye vuttanayena.",
  "tika-vin01t20:737_6": "“Apariggahe pavatto kāyasaṅkhāro mahābhūtapariggahe paṭippassambhatī”tiādinā vipassanānayepi paṭippassaddhi yojetabbāti vuttaṁ hoti.",
  "tika-vin01t20:738_0": "Assāti imassa “passambhayaṁ kāyasaṅkhāra”nti padassa.",
  "tika-vin01t20:738_1": "Codanāsodhanāhīti anuyogaparihārehi.",
  "tika-vin01t20:738_2": "Evanti idāni vuccamānākārena.",
  "tika-vin01t20:738_3": "Kathanti yaṁ idaṁ “passambhayaṁ…pe…",
  "tika-vin01t20:738_4": "sikkhatī”ti vuttaṁ, taṁ kathaṁ kena pakārena kāyasaṅkhārassa passambhanaṁ yogino ca sikkhanaṁ hotīti kathetukāmatāya pucchitvā kāyasaṅkhāre sarūpato oḷārikasukhumato vūpasamato anuyogaparihārato ca dassetuṁ “katame kāyasaṅkhārā”tiādi āraddhaṁ.",
  "tika-vin01t20:738_5": "Tattha kāyikāti rūpakāye bhavā.",
  "tika-vin01t20:738_6": "Kāyappaṭibaddhāti kāyasannissitā.",
  "tika-vin01t20:738_7": "Kāye sati honti, asati na honti, tato eva te akāyasamuṭṭhānāpi kāyena saṅkharīyantīti kāyasaṅkhārā.",
  "tika-vin01t20:738_8": "Passambhentoti oḷārikoḷārikaṁ passambhento.",
  "tika-vin01t20:739_0": "Sesapadadvayaṁ tasseva vevacanaṁ.",
  "tika-vin01t20:739_1": "Oḷārikañhi kāyasaṅkhāraṁ avūpasantasabhāvaṁ sannisīdāpento “passambhento”ti vuccati, anuppādanirodhaṁ pāpento “nirodhento”ti, suṭṭhu santasabhāvaṁ nayanto “vūpasamento”ti.",
  "tika-vin01t20:740_0": "Yathārūpehīti yādisehi.",
  "tika-vin01t20:740_1": "Kāyasaṅkhārehīti oḷārikehi kāyasaṅkhārehi.",
  "tika-vin01t20:740_2": "Ānamanāti abhimukhena kāyassa namanā.",
  "tika-vin01t20:740_3": "Vinamanāti visuṁ visuṁ passato namanā.",
  "tika-vin01t20:740_4": "Sannamanāti sabbato, suṭṭhu vā namanā.",
  "tika-vin01t20:740_5": "Paṇamanāti pacchato namanā.",
  "tika-vin01t20:740_6": "Iñjanādīni ānamanādīnaṁ vevacanāni, adhimattāni vā abhimukhacalanādīni ānamanādayo, mandāni iñjanādayo.",
  "tika-vin01t20:740_7": "Passambhayaṁ kāyasaṅkhāranti tathārūpaṁ ānamanādīnaṁ kāraṇabhūtaṁ oḷārikaṁ kāyasaṅkhāraṁ paṭippassambhento.",
  "tika-vin01t20:740_8": "Tasmiñhi passambhite ānamanādayopi passambhitā eva honti.",
  "tika-vin01t20:741_0": "Santaṁ sukhumanti yathārūpehi kāyasaṅkhārehi kāyassa aparipphandanahetūhi ānamanādayo na honti, tathārūpaṁ darathābhāvato santaṁ, anoḷārikatāya sukhumaṁ.",
  "tika-vin01t20:741_1": "Passambhayaṁ kāyasaṅkhāranti sāmaññato ekaṁ katvā vadati.",
  "tika-vin01t20:741_2": "Atha vā pubbe oḷārikoḷārikaṁ kāyasaṅkhāraṁ paṭippassambhento anukkamena kāyassa aparipphandanahetubhūte sukhumasukhumatare uppādetvā tepi paṭippassambhetvā paramasukhumatāya koṭippattaṁ yaṁ kāyasaṅkhāraṁ paṭippassambheti, taṁ sandhāya vuttaṁ “santaṁ sukhumaṁ passambhayaṁ kāyasaṅkhāra”nti.",
  "tika-vin01t20:742_0": "Itītiādi codakavacanaṁ.",
  "tika-vin01t20:742_1": "Tattha itīti pakāratthe nipāto, kirāti arucisūcane, evañceti attho.",
  "tika-vin01t20:742_2": "Ayañhettha adhippāyo “vuttappakārena yadi atisukhumampi kāyasaṅkhāraṁ passambhetī”ti.",
  "tika-vin01t20:742_3": "Evaṁ santeti evaṁ sati tayā vuttākāre labbhamāne.",
  "tika-vin01t20:742_4": "Vātūpaladdhiyāti vātassa upaladdhiyā.",
  "tika-vin01t20:742_5": "Ca-saddo samuccayattho, assāsādivātārammaṇassa cittassa pabhāvanā uppādanā pavattanā na hoti, te ca tena passambhetabbāti adhippāyo.",
  "tika-vin01t20:742_6": "Assāsapassāsānañca pabhāvanāti oḷārike assāsapassāse bhāvanāya paṭippassambhetvā sukhumānaṁ tesaṁ pabhāvanā ca na hoti ubhayesaṁ tesaṁ tena paṭippassambhetabbato.",
  "tika-vin01t20:742_7": "Ānāpānassatiyāti ānāpānārammaṇāya satiyā ca pavattanaṁ na hoti ānāpānānaṁ abhāvato.",
  "tika-vin01t20:742_8": "Tato eva taṁsampayuttassa ānāpānassatisamādhissa ca pabhāvanā uppādanāpi na hoti.",
  "tika-vin01t20:742_9": "Na hi kadāci ārammaṇena vinā sārammaṇā dhammā sambhavanti.",
  "tika-vin01t20:742_10": "Na ca naṁ tanti ettha nanti nipātamattaṁ.",
  "tika-vin01t20:742_11": "Taṁ vuttavidhānaṁ samāpattiṁ paṇḍitā paññavanto na ceva samāpajjantipi tato na vuṭṭhahantipīti yojanā.",
  "tika-vin01t20:742_12": "Evaṁ codako sabbena sabbaṁ abhāvūpanayanaṁ passambhananti adhippāyena codeti.",
  "tika-vin01t20:743_0": "Puna iti kirātiādi yathāvuttāya codanāya vissajjanā.",
  "tika-vin01t20:743_1": "Tattha kirāti yadīti etassa atthe nipāto.",
  "tika-vin01t20:743_2": "Iti kira sikkhati, mayā vuttākārena yadi sikkhatīti attho.",
  "tika-vin01t20:743_3": "Evaṁ santeti evaṁ passambhane sati.",
  "tika-vin01t20:743_4": "Pabhāvanā hotīti yadipi oḷārikā kāyasaṅkhārā paṭippassambhanti, sukhumā pana atthevāti anukkamena paramasukhumabhāvappattassa vasena nimittuppattiyā ānāpānassatiyā ānāpānassatisamādhissa ca pabhāvanā ijjhatevāti adhippāyo.",
  "tika-vin01t20:744_0": "Yathākathaṁ viyāti yathāvuttavidhānaṁ taṁ kathaṁ viya daṭṭhabbaṁ, atthi kiñci tadatthasampaṭipādane opammanti adhippāyo.",
  "tika-vin01t20:744_1": "Idāni opammaṁ dassetuṁ “seyyathāpī”tiādi vuttaṁ.",
  "tika-vin01t20:744_2": "Tattha seyyathāpīti opammatthe nipāto.",
  "tika-vin01t20:744_3": "Kaṁseti kaṁsabhājane.",
  "tika-vin01t20:744_4": "Nimittanti nimittassa, tesaṁ saddānaṁ pavattākārassāti attho.",
  "tika-vin01t20:744_5": "Sāmiatthe hi idaṁ upayogavacanaṁ.",
  "tika-vin01t20:744_6": "Suggahitattāti suṭṭhu gahitattā.",
  "tika-vin01t20:744_7": "Sumanasikatattāti suṭṭhu citte ṭhapitattā.",
  "tika-vin01t20:744_8": "Sūpadhāritattāti sammadeva upadhāritattā sallakkhitattā.",
  "tika-vin01t20:744_9": "Sukhumakā saddāti anurave āha, ye appakā.",
  "tika-vin01t20:744_10": "Appattho hi ayaṁ ka-saddo.",
  "tika-vin01t20:744_11": "Sukhumasaddanimittārammaṇatāpīti sukhumo saddova nimittaṁ sukhumasaddanimittaṁ, tadārammaṇatāyapīti vuttaṁ hoti.",
  "tika-vin01t20:744_12": "Kāmaṁ tadā sukhumāpi saddā niruddhā, saddanimittassa pana suggahitattā sukhumatarasaddanimittārammaṇabhāvenapi cittaṁ pavattati.",
  "tika-vin01t20:744_13": "Ādito paṭṭhāya hi tassa tassa niruddhassa saddassa nimittaṁ avikkhittena cittena upadhārentassa anukkamena pariyosāne atisukhumasaddanimittampi ārammaṇaṁ katvā cittaṁ pavattateva.",
  "tika-vin01t20:744_14": "Cittaṁ na vikkhepaṁ gacchati tasmiṁ yathāupaṭṭhite nimitte samādhānasabbhāvato.",
  "tika-vin01t20:745_0": "Evaṁ santetiādi vuttassevatthassa nigamanavasena vuttaṁ.",
  "tika-vin01t20:745_1": "Tattha yassa suttapadassa saddhiṁ codanāsodhanāhi attho vutto, taṁ uddharitvā kāyānupassanāsatipaṭṭhānāni vibhāgato dassetuṁ “passambhaya”ntiādi vuttaṁ.",
  "tika-vin01t20:745_2": "Tattha passambhayaṁ kāyasaṅkhāranti vuttaassāsapassāsā kāyoti yojanā veditabbā.",
  "tika-vin01t20:745_3": "Atha vā passambhayaṁ kāyasaṅkhāranti ettha assāsapassāsā kāyoti evamattho daṭṭhabbo.",
  "tika-vin01t20:745_4": "Mahāsatipaṭṭhānasutte kāyānupassanaṁ kathentena paṭhamacatukkasseva vuttattā, ānāpānassatisuttepi “yasmiṁ samaye, bhikkhave, bhikkhu dīghaṁ vā assasanto dīghaṁ assasāmīti pajānāti…pe…",
  "tika-vin01t20:745_5": "passambhayaṁ kāyasaṅkhāraṁ passasissāmīti sikkhati.",
  "tika-vin01t20:745_6": "Kāye kāyānupassī, bhikkhave, tasmiṁ samaye bhikkhu viharatī”ti vuttattā ca “kāyānupassanāvasena vuttassa paṭhamacatukkassā”ti vuttaṁ.",
  "tika-vin01t20:746_0": "Ādikammikassa kammaṭṭhānavasenāti samathakammaṭṭhānaṁ sandhāya vuttaṁ, vipassanākammaṭṭhānaṁ pana itaracatukkesupi labbhateva.",
  "tika-vin01t20:746_1": "Etthāti paṭhamacatukke.",
  "tika-vin01t20:746_2": "Saha paṭisambhidāhīti nidassanamattametaṁ, puññavantānaṁ pana upanissayasampannānaṁ abhiññāpi sijjhatiyeva.",
  "tika-vin01t20:746_3": "Catubbidhanti pātimokkhasaṁvarādivasena catubbidhaṁ.",
  "tika-vin01t20:746_4": "Anāpajjananti sattannaṁ āpattikkhandhānaṁ aññatarassa anāpajjanaṁ.",
  "tika-vin01t20:746_5": "Āpannavuṭṭhānanti āpannasappaṭikammāpattito yathādhammaṁ paṭikammakaraṇena vuṭṭhānaṁ, desanāgāminito desanāya, vuṭṭhānagāminito parivāsādivinayakammakaraṇena vuṭṭhānanti vuttaṁ hoti.",
  "tika-vin01t20:746_6": "Desanāyapi hi āpannāpattito vuṭṭhānaṁ hotīti sāpi vuṭṭhāneneva saṅgahitā.",
  "tika-vin01t20:746_7": "Kilesehi ca appaṭipīḷananti kodho upanāho makkho palāso issā macchariyaṁ māyā sāṭheyyaṁ thambho sārambho māno atimāno mado pamādoti evamādīhi pāpadhammehi appaṭipīḷanaṁ, tesaṁ anuppādananti vuttaṁ hoti.",
  "tika-vin01t20:747_0": "Yamidaṁ ābhisamācārikasīlaṁ vuccatīti sambandho.",
  "tika-vin01t20:747_1": "Dveasīti khandhakavattāni cuddasavidhaṁ mahāvattanti ettha mahāvattaṁ nāma vattakkhandhake vuttāni āgantukavattaṁ āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti cuddasa vattāni.",
  "tika-vin01t20:747_2": "Tato aññāni pana kadāci tajjanīyakammakatādikāleyeva caritabbāni dvāsīti khandhakavattāni, na sabbāsu avatthāsu caritabbāni, tasmā mahāvattesu agaṇitāni.",
  "tika-vin01t20:747_3": "Tattha “pārivāsikānaṁ bhikkhūnaṁ vattaṁ paññapessāmī”ti ārabhitvā “na upasampādetabbaṁ…pe…",
  "tika-vin01t20:747_4": "na chamāyaṁ caṅkamante caṅkame caṅkamitabba”nti vuttavattāni chasaṭṭhi, tato paraṁ “na, bhikkhave, pārivāsikena bhikkhunā pārivāsikavuḍḍhatarena bhikkhunā saddhiṁ mūlāyapaṭikassanārahena, mānattārahena, mānattacārikena, abbhānārahena bhikkhunā saddhiṁ ekacchanne āvāse vatthabba”ntiādinā vuttāni pakatatte caritabbehi anaññattā visuṁ tāni agaṇetvā pārivāsikavuḍḍhatarādīsu puggalantaresu caritabbattā tesaṁ vasena sampiṇḍetvā ekekaṁ katvā gaṇitāni pañcāti ekasattati vattāni, ukkhepanīyakammakatavattesu vattapaññāpanavasena vuttaṁ “na pakatattassa bhikkhuno abhivādanaṁ…pe…",
  "tika-vin01t20:747_5": "nahāne piṭṭhiparikammaṁ sāditabba”nti idaṁ abhivādanādīnaṁ asādiyanaṁ ekaṁ, “na pakatatto bhikkhu sīlavipattiyā anuddhaṁsetabbo”tiādīni ca dasāti evametāni dvāsīti.",
  "tika-vin01t20:747_6": "Etesveva pana kānici tajjanīyakammādivattāni kānici pārivāsikādivattānīti aggahitaggahaṇena dvāsīti eva.",
  "tika-vin01t20:747_7": "Aññattha pana aṭṭhakathāpadese appakaṁ ūnamadhikaṁ vā gaṇanūpagaṁ na hotīti asīti khandhakavattānīti vuccati.",
  "tika-vin01t20:747_8": "Ābhisamācārikasīlanti ettha abhisamācāroti uttamasamācāro, abhisamācārova ābhisamācārikaṁ, abhisamācāraṁ vā ārabbha paññattaṁ ābhisamācārikaṁ, tadeva sīlanti ābhisamācārikasīlaṁ.",
  "tika-vin01t20:747_9": "Khandhakavattapariyāpannassa sīlassetaṁ adhivacanaṁ.",
  "tika-vin01t20:747_10": "Ahaṁ sīlaṁ rakkhāmi, kiṁ ābhisamācārikenātiādīsu sīlanti ubhatovibhaṅgapariyāpannameva gahetabbaṁ khandhakavattapariyāpannassa ābhisamācārikaggahaṇena gahitattā.",
  "tika-vin01t20:747_11": "Paripūreti paripuṇṇe, paripūriteti vā attho.",
  "tika-vin01t20:748_0": "Tatoti yathāvuttasīlavisodhanato paraṁ.",
  "tika-vin01t20:748_1": "Āvāsoti āvāsapalibodho.",
  "tika-vin01t20:748_2": "Kulantiādīsupi eseva nayo.",
  "tika-vin01t20:748_3": "Tattha āvāsoti ekopi ovarako vuccati ekampi pariveṇaṁ sakalopi saṅghārāmo.",
  "tika-vin01t20:748_4": "Svāyaṁ na sabbasseva palibodho hoti, yo panettha navakammādiussukkaṁ vā āpajjati, bahubhaṇḍasannicayo vā hoti, yena kenaci vā kāraṇena apekkhavā paṭibaddhacitto, tasseva palibodho hoti, na itarassa.",
  "tika-vin01t20:749_0": "Kulanti ñātikulaṁ vā upaṭṭhākakulaṁ vā.",
  "tika-vin01t20:749_1": "Ekaccassa hi upaṭṭhākakulampi “sukhite sukhito”tiādinā nayena saṁsaṭṭhassa viharato palibodho hoti, so kulamānusakehi vinā dhammassavanāya sāmantavihārampi na gacchati.",
  "tika-vin01t20:749_2": "Ekaccassa mātāpitaropi palibodhā na honti koraṇḍakavihāravāsittherassa bhāgineyyadaharabhikkhuno viya.",
  "tika-vin01t20:750_0": "Lābhoti cattāro paccayā.",
  "tika-vin01t20:750_1": "Te kathaṁ palibodhā honti?",
  "tika-vin01t20:750_2": "Puññavantassa hi bhikkhuno gatagataṭṭhāne manussā mahāparivāre paccaye denti, so tesaṁ anumodento dhammaṁ desento samaṇadhammaṁ kātuṁ okāsaṁ na labhati, aruṇuggamanato yāva paṭhamayāmo, tāva manussasaṁsaggo na upacchijjati, puna balavapaccūseyeva bāhullikapiṇḍapātikā āgantvā “bhante, asuko upaṭṭhāko upāsako upāsikā amacco amaccadhītā tumhākaṁ dassanakāmā”ti vadanti, so “gaṇhāvuso pattacīvara”nti gamanasajjova hoti niccabyāvaṭo, tasseva te paccayā palibodhā honti.",
  "tika-vin01t20:750_3": "Tena gaṇaṁ pahāya yattha naṁ na jānanti, tattha ekakena caritabbaṁ.",
  "tika-vin01t20:750_4": "Evaṁ so palibodho upacchijjati.",
  "tika-vin01t20:751_0": "Gaṇoti suttantikagaṇo vā ābhidhammikagaṇo vā.",
  "tika-vin01t20:751_1": "Yo tassa uddesaṁ vā paripucchaṁ vā dento samaṇadhammassa okāsaṁ na labhati, tassa gaṇo palibodho hoti.",
  "tika-vin01t20:751_2": "Tena so evaṁ upacchinditabbo –",
  "tika-vin01t20:751_3": "sace tesaṁ bhikkhūnaṁ bahu kataṁ hoti, appaṁ avasiṭṭhaṁ, taṁ niṭṭhapetvā araññaṁ pavisitabbaṁ.",
  "tika-vin01t20:751_4": "Sace appaṁ kataṁ, bahu avasiṭṭhaṁ, yojanato paraṁ agantvā antoyojanaparicchede aññaṁ gaṇavācakaṁ upasaṅkamitvā “ime āyasmā uddesādīhi saṅgaṇhatū”ti vattabbaṁ.",
  "tika-vin01t20:751_5": "Evampi alabhamānena “mayhaṁ, āvuso, ekaṁ kiccaṁ atthi, tumhe yathāphāsukaṭṭhānāni gacchathā”ti gaṇaṁ pahāya attano kammaṁ kātabbaṁ.",
  "tika-vin01t20:752_0": "Kammenāti kammapalibodhena.",
  "tika-vin01t20:752_1": "“Kammañca pañcama”ntipi pāṭho.",
  "tika-vin01t20:752_2": "Tattha kammanti navakammaṁ.",
  "tika-vin01t20:752_3": "Taṁ karontena vaḍḍhakīādīhi laddhāladdhaṁ jānitabbaṁ, katākate ussukkaṁ āpajjitabbanti sabbathāpi palibodho hoti.",
  "tika-vin01t20:752_4": "Sopi evaṁ upacchinditabbo –",
  "tika-vin01t20:752_5": "sace appaṁ avasiṭṭhaṁ hoti, niṭṭhapetabbaṁ.",
  "tika-vin01t20:752_6": "Sace bahu, saṅghikaṁ ce, navakammaṁ saṅghassa vā bhārahārakabhikkhūnaṁ vā niyyātetabbaṁ.",
  "tika-vin01t20:752_7": "Attano santakaṁ ce, attano bhārahārakānaṁ niyyātetabbaṁ.",
  "tika-vin01t20:752_8": "Tādisaṁ alabhantena saṅghassa pariccajitvā gantabbaṁ.",
  "tika-vin01t20:753_0": "Addhānanti maggagamanaṁ.",
  "tika-vin01t20:753_1": "Yassa hi katthaci pabbajjāpekkho vā hoti, paccayajātaṁ vā kiñci laddhabbaṁ hoti.",
  "tika-vin01t20:753_2": "Sace taṁ alabhanto na sakkoti adhivāsetuṁ, araññaṁ pavisitvā samaṇadhammaṁ karontassapi gamikacittaṁ nāma duppaṭivinodayaṁ hoti, tasmā gantvā taṁ kiccaṁ tīretvāva samaṇadhamme ussukkaṁ kātabbaṁ.",
  "tika-vin01t20:754_0": "Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā, ghare mātā pitā bhātāti evamādikā.",
  "tika-vin01t20:754_1": "Te gilānā imassa palibodhā honti.",
  "tika-vin01t20:754_2": "Tasmā so palibodho te upaṭṭhahitvā tesaṁ pākatikakaraṇena upacchinditabbo.",
  "tika-vin01t20:754_3": "Tattha upajjhāyo tāva gilāno sace lahuṁ na vuṭṭhāti, yāvajīvaṁ paṭijaggitabbo, tathā pabbajjācariyo upasampadācariyo saddhivihāriko upasampāditapabbājitaantevāsikasamānupajjhāyakā ca.",
  "tika-vin01t20:754_4": "Nissayācariyauddesācariyanissayantevāsikauddesantevāsikasamānācariyakā pana yāva nissayauddesā anupacchinnā, tāva paṭijaggitabbā.",
  "tika-vin01t20:754_5": "Pahontena tato uddhampi paṭijaggitabbā eva.",
  "tika-vin01t20:754_6": "Mātāpitūsu upajjhāye viya paṭijaggitabbaṁ.",
  "tika-vin01t20:754_7": "Sacepi hi te rajje ṭhitā honti, puttato ca upaṭṭhānaṁ paccāsīsanti, kātabbameva.",
  "tika-vin01t20:754_8": "Atha tesaṁ bhesajjaṁ natthi, attano santakaṁ dātabbaṁ.",
  "tika-vin01t20:754_9": "Asati, bhikkhācariyāya pariyesitvāpi dātabbameva.",
  "tika-vin01t20:754_10": "Bhātubhaginīnaṁ pana tesaṁ santakameva yojetvā dātabbaṁ.",
  "tika-vin01t20:754_11": "Sace natthi, attano santakaṁ tāvakālikaṁ datvā pacchā labhantena gaṇhitabbaṁ, alabhantena na codetabbā.",
  "tika-vin01t20:754_12": "Aññātakassa bhaginiyā sāmikassa bhesajjaṁ neva kātuṁ, na dātuṁ vaṭṭati, “tuyhaṁ sāmikassa dehī”ti vatvā pana bhaginiyā dātabbaṁ.",
  "tika-vin01t20:754_13": "Bhātu jāyāyapi eseva nayo, tesaṁ pana puttā imassa ñātakāyevāti tesaṁ kātuṁ vaṭṭati.",
  "tika-vin01t20:755_0": "Ābādhoti yo koci rogo.",
  "tika-vin01t20:755_1": "So bādhayamāno palibodho hoti, tasmā bhesajjakaraṇena upacchinditabbo.",
  "tika-vin01t20:755_2": "Sace pana katipāhaṁ bhesajjaṁ karontassapi na vūpasammati, “nāhaṁ tuyhaṁ dāso, na bhatako, taṁyevamhi posento anamatagge saṁsāravaṭṭe dukkhappatto”ti attabhāvaṁ garahitvā samaṇadhammo kātabbo.",
  "tika-vin01t20:756_0": "Ganthoti pariyattipariharaṇaṁ. Taṁ sajjhāyādīhi niccabyāvaṭasseva palibodho hoti, na itarassa.",
  "tika-vin01t20:757_0": "Iddhiyāti iddhipalibodhena.",
  "tika-vin01t20:757_1": "“Iddhīti te dasā”tipi pāṭho.",
  "tika-vin01t20:757_2": "Tattha iddhīti pothujjanikā iddhi.",
  "tika-vin01t20:757_3": "Sā hi uttānaseyyakadārako viya taruṇasassaṁ viya ca dupparihārā hoti, appamattakena ca bhijjati.",
  "tika-vin01t20:757_4": "Sā pana vipassanāya palibodho hoti, na samādhissa samādhiṁ patvā pattabbato, tasmā vipassanātthikena iddhipalibodho upacchinditabbo, itarena avasesāti.",
  "tika-vin01t20:757_5": "Kammaṭṭhānabhāvanaṁ paribundheti uparodheti pavattituṁ na detīti palibodho, ra-kārassa la-kāraṁ katvā vutto, paripanthoti attho.",
  "tika-vin01t20:757_6": "Upacchinditabboti samāpanena saṅgahaṇena uparundhitabbo, apalibodho kātabboti attho.",
  "tika-vin01t20:758_0": "Kammaṭṭhāne niyutto kammaṭṭhāniko, bhāvanamanuyuñjanto.",
  "tika-vin01t20:758_1": "Tena kammaṭṭhānikena.",
  "tika-vin01t20:758_2": "Paricchinditvāti “imasmiṁ vihāre sabbepi bhikkhū”ti evaṁ paricchinditvā.",
  "tika-vin01t20:758_3": "Sahavāsīnanti sahavāsīnaṁ bhikkhūnaṁ.",
  "tika-vin01t20:758_4": "Muducittataṁ janetīti attani muducittataṁ uppādeti.",
  "tika-vin01t20:758_5": "Ayañca sahavāsīnaṁ cittamaddavajananādiattho “manussānaṁ piyo hotī”tiādinayappavattena mettānisaṁsasuttena dīpetabbo.",
  "tika-vin01t20:759_0": "Anolīnavuttiko hotīti sammāpaṭipattiyaṁ olīnavuttiko hīnavīriyo na hoti, āraddhavīriyo hotīti attho.",
  "tika-vin01t20:759_1": "Dibbesupi ārammaṇesu, pageva itaresūti adhippāyo.",
  "tika-vin01t20:759_2": "Sabbatthāti sabbasmiṁ samaṇakaraṇīye, sabbasmiṁ vā kammaṭṭhānānuyoge.",
  "tika-vin01t20:759_3": "Atthayitabbanti pubbāsevanavasena atthayitabbaṁ.",
  "tika-vin01t20:759_4": "Yogassa bhāvanāya anuyuñjanaṁ yogānuyogo, tadeva karaṇīyaṭṭhena kammaṁ, tassa yogānuyogakammassa.",
  "tika-vin01t20:759_5": "Padaṭṭhānattāti nipphattihetuttā.",
  "tika-vin01t20:760_0": "Odātakasiṇe ālokakasiṇaṁ, kasiṇugghāṭimākāsakasiṇe paricchinnākāsakasiṇañca antogadhaṁ katvā pāḷiyaṁ pathavīkasiṇādīnaṁ rūpajjhānārammaṇānaṁ aṭṭhannaṁyeva kasiṇānaṁ sarūpato vuttattā ākāsakasiṇaṁ ālokakasiṇañca vajjetvā “aṭṭhatiṁsārammaṇesū”ti pāḷiyaṁ āgatanayeneva vuttaṁ.",
  "tika-vin01t20:760_1": "Aṭṭhakathānayena pana ākāsakasiṇe ālokakasiṇe ca visuṁ gahite cattālīsaṁyeva kammaṭṭhānāni.",
  "tika-vin01t20:760_2": "Tatrimāni cattālīsa kammaṭṭhānāni –",
  "tika-vin01t20:760_3": "dasa kasiṇā, dasa asubhā, dasa anussatiyo, cattāro brahmavihārā, cattāro āruppā, ekā saññā, ekaṁ vavatthānanti.",
  "tika-vin01t20:760_4": "Tattha pathavīkasiṇaṁ āpokasiṇaṁ tejokasiṇaṁ vāyokasiṇaṁ nīlakasiṇaṁ pītakasiṇaṁ lohitakasiṇaṁ odātakasiṇaṁ ālokakasiṇaṁ paricchinnākāsakasiṇanti ime dasa kasiṇā.",
  "tika-vin01t20:760_5": "Uddhumātakaṁ vinīlakaṁ vipubbakaṁ vicchiddakaṁ vikkhāyitakaṁ vikkhittakaṁ hatavikkhittakaṁ lohitakaṁ puḷavakaṁ aṭṭhikanti ime dasa asubhā.",
  "tika-vin01t20:760_6": "Buddhānussati dhamma saṅgha sīla cāga devatānussati maraṇassati kāyagatāsati ānāpānassati upasamānussatīti imā dasa anussatiyo.",
  "tika-vin01t20:760_7": "Mettā karuṇā muditā upekkhāti ime cattāro brahmavihārā.",
  "tika-vin01t20:760_8": "Ākāsānañcāyatanaṁ viññāṇañcāyatanaṁ ākiñcaññāyatanaṁ nevasaññānāsaññāyatananti ime cattāro āruppā.",
  "tika-vin01t20:760_9": "Āhāre paṭikūlasaññā ekā saññā.",
  "tika-vin01t20:760_10": "Catudhātuvavatthānaṁ ekaṁ vavatthānanti.",
  "tika-vin01t20:761_0": "Yaṁ yassa caritānukūlanti ettha rāgacaritassa tāva dasa asubhā kāyagatāsatīti ekādasa kammaṭṭhānāni anukūlāni, dosacaritassa cattāro brahmavihārā cattāri vaṇṇakasiṇānīti aṭṭha, mohacaritassa ca vitakkacaritassa ca ekaṁ ānāpānassatikammaṭṭhānameva, saddhācaritassa purimā cha anussatiyo, buddhicaritassa maraṇassati upasamānussati catudhātuvavatthānaṁ āhāre paṭikūlasaññāti cattāri, sesakasiṇāni cattāro ca āruppā sabbacaritānaṁ anukūlāni.",
  "tika-vin01t20:761_1": "Kasiṇesu ca yaṁ kiñci parittaṁ vitakkacaritassa, appamāṇaṁ mohacaritassa anukūlanti veditabbaṁ.",
  "tika-vin01t20:761_2": "Yathāvutteneva nayenāti “yogānuyogakammassa padaṭṭhānattā”ti imamatthaṁ atidisati.",
  "tika-vin01t20:762_0": "Yaṁ kammaṭṭhānaṁ gahetukāmo hoti, tasseva vasena catukkapañcakajjhānāni nibbattetvā jhānapadaṭṭhānaṁ vipassanaṁ vaḍḍhetvā āsavakkhayappattassa khīṇāsavassa santike gahetabbanti āha –",
  "tika-vin01t20:762_1": "“imināva kammaṭṭhānena…pe…",
  "tika-vin01t20:762_2": "uggahetabba”nti.",
  "tika-vin01t20:762_3": "Arahantādayo hītiādi ekaccakhīṇāsavato bahussutova kammaṭṭhānadāne seyyoti dassanatthaṁ āraddhaṁ.",
  "tika-vin01t20:762_4": "Mahāhatthipathaṁ nīharanto viyāti kammaṭṭhānapathaviṁ mahāhatthipathaṁ katvā dassento viya.",
  "tika-vin01t20:762_5": "Sappāyāsappāyaṁ paricchinditvāti yassa kammaṭṭhānaṁ ācikkhati, tassa upakārānupakāraṁ yuttimagganena paricchinditvā.",
  "tika-vin01t20:763_0": "Idāni kammaṭṭhānadāyakassa santikaṁ gacchantena dhotamakkhitehi pādehi upāhanā āruhitvā chattaṁ gahetvā telanāḷimadhuphāṇitādīni gāhāpetvā antevāsikaparivutena na gantabbaṁ, gamikavattaṁ pana pūretvā attano pattacīvaraṁ sayameva gahetvā antarāmagge yaṁ yaṁ vihāraṁ pavisati, sabbattha paviṭṭhakāle āgantukavattaṁ, nikkhamanakāle gamikavattanti yathārahaṁ taṁ taṁ vattaṁ pūrentena sallahukaparikkhārena paramasallekhavuttinā hutvā gantabbanti imamatthaṁ saṅkhipitvā dassento “sallahukavuttinā vinayācārasampannenā”ti āha.",
  "tika-vin01t20:763_1": "Evaṁ pana gantvā taṁ vihāraṁ pavisantena antarāyeva dantakaṭṭhaṁ kappiyaṁ kārāpetvā gahetvā pavisitabbaṁ, na ca muhuttaṁ vissamitvā pādadhovanamakkhanādīni katvā ācariyassa santikaṁ gamissāmīti aññaṁ pariveṇaṁ pavisitabbaṁ. Kasmā?",
  "tika-vin01t20:763_2": "Sace hissa tatra ācariyassa visabhāgā bhikkhū bhaveyyuṁ, taṁ te āgamanakāraṇaṁ pucchitvā ācariyassa avaṇṇaṁ pakāsetvā “naṭṭhosi, sace tassa santikaṁ āgato”ti vippaṭisāraṁ uppādeyyuṁ, yena tatova paṭinivatteyya, tasmā ācariyassa vasanaṭṭhānaṁ pucchitvā ujukaṁ tattheva gantabbaṁ.",
  "tika-vin01t20:764_0": "Vuttappakāramācariyanti –",
  "tika-vin01t20:765_0": "“Piyo garu bhāvanīyo, vattā ca vacanakkhamo;",
  "tika-vin01t20:766_0": "Gambhīrañca kathaṁ kattā, no caṭṭhāne niyojako”ti. –",
  "tika-vin01t20:767_0": "Evamādinā vuttappakāraṁ saddhādiguṇasamannāgataṁ ekantahitesiṁ vuḍḍhipakkhe ṭhitaṁ kalyāṇamittaṁ ācariyaṁ.",
  "tika-vin01t20:767_1": "Vattapaṭipattiyā ārādhitacittassāti ettha sace ācariyo daharataro hoti, pattacīvarapaṭiggahaṇādīni na sāditabbāni.",
  "tika-vin01t20:767_2": "Sace vuḍḍhataro, gantvā ācariyaṁ vanditvā ṭhātabbaṁ.",
  "tika-vin01t20:767_3": "“Nikkhipāvuso, pattacīvara”nti vuttena nikkhipitabbaṁ.",
  "tika-vin01t20:767_4": "“Pānīyaṁ pivā”ti vuttena sace icchati, pātabbaṁ.",
  "tika-vin01t20:767_5": "“Pāde dhovā”ti vuttena na tāva dhovitabbā.",
  "tika-vin01t20:767_6": "Sace hi ācariyena ābhatamudakaṁ bhaveyya, na sāruppaṁ siyā.",
  "tika-vin01t20:767_7": "“Dhovāvuso, na mayā ābhataṁ, aññehi ābhata”nti vuttena pana yattha ācariyo na passati, evarūpe paṭicchanne vā okāse abbhokāsavihārassapi vā ekamante nisīditvā pādā dhovitabbā.",
  "tika-vin01t20:767_8": "Sace ācariyo telanāḷiṁ āharati, uṭṭhahitvā ubhohi hatthehi sakkaccaṁ gahetabbā.",
  "tika-vin01t20:767_9": "Sace hi na gaṇheyya, “ayaṁ bhikkhu ito eva paṭṭhāya sambhogaṁ kopetī”ti ācariyassa aññathattaṁ bhaveyya.",
  "tika-vin01t20:767_10": "Gahetvā pana na āditova pādā makkhetabbā.",
  "tika-vin01t20:767_11": "Sace hi taṁ ācariyassa gattabbhañjanatelaṁ bhaveyya, na sāruppaṁ siyā, tasmā paṭhamaṁ sīsaṁ makkhetvā khandhādīni makkhetabbāni.",
  "tika-vin01t20:767_12": "“Sabbapārihāriyatelamidaṁ, āvuso, pādepi makkhehī”ti vuttena pana pāde makkhetvā “imaṁ telanāḷiṁ ṭhapemi, bhante”ti vatvā ācariye gaṇhante dātabbā.",
  "tika-vin01t20:768_0": "Gatadivasato paṭṭhāya “kammaṭṭhānaṁ me, bhante, kathetha”iccevaṁ na vattabbaṁ.",
  "tika-vin01t20:768_1": "Dutiyadivasato pana paṭṭhāya sace ācariyassa pakatiupaṭṭhāko atthi, taṁ yācitvā vattaṁ kātabbaṁ.",
  "tika-vin01t20:768_2": "Sace yācitopi na deti, okāse laddheyeva kātabbaṁ.",
  "tika-vin01t20:768_3": "Karontena ca khuddakamajjhimamahantāni tīṇi dantakaṭṭhāni upanāmetabbāni.",
  "tika-vin01t20:768_4": "Sītaṁ uṇhanti duvidhaṁ mukhadhovanudakañca nhānodakañca paṭiyādetabbaṁ.",
  "tika-vin01t20:768_5": "Tato yaṁ ācariyo tīṇi divasāni paribhuñjati, tādisameva niccaṁ upaṭṭhāpetabbaṁ, niyamaṁ akatvā yaṁ vā taṁ vā paribhuñjantassa yathāladdhaṁ upanāmetabbaṁ.",
  "tika-vin01t20:768_6": "Kiṁ bahunā vuttena, yaṁ taṁ bhagavatā “antevāsikena, bhikkhave, ācariyamhi sammā vattitabbaṁ.",
  "tika-vin01t20:768_7": "Tatrāyaṁ sammāvattanā –",
  "tika-vin01t20:768_8": "kālasseva vuṭṭhāya upāhanā omuñcitvā ekaṁsaṁ uttarāsaṅgaṁ karitvā dantakaṭṭhaṁ dātabbaṁ, mukhodakaṁ dātabbaṁ, āsanaṁ paññapetabbaṁ.",
  "tika-vin01t20:768_9": "Sace yāgu hoti, bhājanaṁ dhovitvā yāgu upanāmetabbā”tiādikaṁ khandhake vattaṁ paññattaṁ, taṁ sabbampi kātabbaṁ.",
  "tika-vin01t20:768_10": "Iti iminā yathāvuttena nayena paṭipajjanto vattapaṭipattiyā cittaṁ ārādhetīti daṭṭhabbaṁ.",
  "tika-vin01t20:769_0": "Pañcasandhikanti pañcapabbaṁ, pañcabhāganti attho.",
  "tika-vin01t20:769_1": "Kammaṭṭhānassa uggaṇhananti kammaṭṭhānaganthassa uggaṇhanaṁ, tadatthaparipucchā kammaṭṭhānassa paripucchanā.",
  "tika-vin01t20:769_2": "Atha vā ganthato atthato ca kammaṭṭhānassa uggaṇhanaṁ uggaho, tattha saṁsayaparipucchanā paripucchā.",
  "tika-vin01t20:769_3": "Kammaṭṭhānassa upaṭṭhānanti nimittupaṭṭhānaṁ, evaṁ bhāvanamanuyuñjantassa “evamidaṁ nimittaṁ upaṭṭhātī”ti upadhāraṇaṁ, tathā kammaṭṭhānappanā “evaṁ jhānamappetī”ti.",
  "tika-vin01t20:769_4": "Kammaṭṭhānassa lakkhaṇanti gaṇanānubandhanāphusanānaṁ vasena bhāvanaṁ ussukkāpetvā ṭhapanāya sampatti, tato parampi vā sallakkhaṇādivasena matthakappattīti kammaṭṭhānasabhāvassa sallakkhaṇaṁ. Tenāha –",
  "tika-vin01t20:769_5": "“kammaṭṭhānasabhāvupadhāraṇanti vuttaṁ hotī”ti.",
  "tika-vin01t20:770_0": "Attanāpina kilamati odhiso kammaṭṭhānassa uggaṇhanato, tato eva ācariyampi na viheṭheti dhammādhikaraṇampi bhāvanāya matthakaṁ pāpanato.",
  "tika-vin01t20:770_1": "Tasmāti taṁnimittaṁ attanoakilamanaācariyāviheṭhanahetu.",
  "tika-vin01t20:770_2": "Thokanti thokaṁ thokaṁ.",
  "tika-vin01t20:770_3": "Tatthāti yattha ācariyo vasati, tattha.",
  "tika-vin01t20:770_4": "Sappāyaṁ hotīti āvāsasappāyādilābhena manasikāraphāsutā bhāvanānukūlatā hoti.",
  "tika-vin01t20:770_5": "Yojanaparamanti iminā gāvutaaḍḍhayojanānipi saṅgaṇhāti.",
  "tika-vin01t20:770_6": "Yasmā pana mandapañño gāvute aḍḍhayojane yojanamatte vā vasanto kammaṭṭhānassa kismiñcideva ṭhāne sandehe vā satisammose vā jāte kālasseva vihāre vattaṁ katvā antarāmagge piṇḍāya caritvā bhattakiccapariyosāneyeva ācariyassa vasanaṭṭhānaṁ gantvā taṁ divasaṁ ācariyassa santike kammaṭṭhānaṁ sodhetvā dutiyadivase ācariyaṁ vanditvā nikkhamitvā antarāmagge piṇḍāya caritvā akilamantoyeva attano vasanaṭṭhānaṁ āgantuṁ sakkhissati, tasmā vuttaṁ “mandapañño yojanaparamaṁ gantvā”ti.",
  "tika-vin01t20:770_7": "Sace tikkhapañño yojanaparame phāsukaṭṭhānaṁ na labhati, tena kammaṭṭhāne sabbaṁ gaṇṭhiṭṭhānaṁ chinditvā visuddhaṁ āvajjanapaṭibaddhaṁ kammaṭṭhānaṁ katvā yojanaparamato dūrampi gantuṁ vaṭṭatīti āha “tikkhapañño dūrampi gantvā”ti.",
  "tika-vin01t20:771_0": "Aṭṭhārasasenāsanadosavivajjitanti mahattaṁ, navattaṁ, jiṇṇattaṁ, panthanissitattaṁ, soṇḍī, paṇṇaṁ, pupphaṁ, phalaṁ, patthanīyatā, nagarasannissitatā, dārusannissitatā, khettasannissitatā, visabhāgānaṁ puggalānaṁ atthitā, paṭṭanasannissitatā, paccantasannissitatā, rajjasīmasannissitatā, asappāyatā, kalyāṇamittānaṁ alābhoti imehi aṭṭhārasahi senāsanadosehi vivajjitaṁ.",
  "tika-vin01t20:771_1": "Imesañhi aṭṭhārasannaṁ dosānaṁ aññatarena samannāgataṁ senāsanaṁ bhāvanāya ananurūpaṁ.",
  "tika-vin01t20:772_0": "Kasmā?",
  "tika-vin01t20:772_1": "Mahāvihāre tāva bahū nānāchandā sannipatanti, te aññamaññaṁ paṭiviruddhatāya vattaṁ na karonti, bodhiyaṅgaṇādīni asammaṭṭhāneva honti, anupaṭṭhāpitaṁ pānīyaṁ paribhojanīyaṁ.",
  "tika-vin01t20:772_2": "Tatrāyaṁ “gocaragāme piṇḍāya carissāmī”ti pattacīvaramādāya nikkhantopi sace passati vattaṁ akataṁ, pānīyaghaṭaṁ vā rittaṁ, athānena vattaṁ kātabbaṁ hoti, pānīyaṁ upaṭṭhāpetabbaṁ, akaronto vattabhede dukkaṭaṁ āpajjati.",
  "tika-vin01t20:772_3": "Karontassa kālo atikkamati, atidivā paviṭṭho niṭṭhitāya bhikkhāya kiñci na labhati.",
  "tika-vin01t20:772_4": "Paṭisallānagatopi sāmaṇeradaharabhikkhūnaṁ uccāsaddena saṅghakammehi ca vikkhipati.",
  "tika-vin01t20:772_5": "Yattha pana sabbaṁ vattaṁ katameva hoti, avasesāpi ca ghaṭṭanā natthi, evarūpe mahāvihārepi vihātabbaṁ.",
  "tika-vin01t20:773_0": "Navavihāre bahu navakammaṁ hoti, akarontaṁ ujjhāyanti.",
  "tika-vin01t20:773_1": "Yattha pana bhikkhū evaṁ vadanti “āyasmā yathāsukhaṁ samaṇadhammaṁ karotu, mayaṁ navakammaṁ karissāmā”ti, evarūpe vihātabbaṁ.",
  "tika-vin01t20:774_0": "Jiṇṇavihāre pana bahu paṭijaggitabbaṁ hoti, antamaso attano senāsanamattampi appaṭijaggantaṁ ujjhāyanti, paṭijaggantassa kammaṭṭhānaṁ parihāyati.",
  "tika-vin01t20:775_0": "Panthanissite mahāpathavihāre rattindivaṁ āgantukā sannipatanti.",
  "tika-vin01t20:775_1": "Vikāle āgatānaṁ attano senāsanaṁ datvā rukkhamūle vā pāsāṇapiṭṭhe vā vasitabbaṁ hoti, punadivasepi evamevāti kammaṭṭhānassa okāso na hoti.",
  "tika-vin01t20:775_2": "Yattha pana evarūpo āgantukasambādho na hoti, tattha vihātabbaṁ.",
  "tika-vin01t20:776_0": "Soṇḍī nāma pāsāṇapokkharaṇī hoti.",
  "tika-vin01t20:776_1": "Tattha pānīyatthaṁ mahājano samosarati, nagaravāsīnaṁ rājakulūpakattherānaṁ antevāsikā rajanakammatthāya āgacchanti, tesaṁ bhājanadārudoṇikādīni pucchantānaṁ “asuke ca asuke ca ṭhāne”ti dassetabbāni honti.",
  "tika-vin01t20:776_2": "Evaṁ sabbakālampi niccabyāvaṭo hoti.",
  "tika-vin01t20:777_0": "Yattha nānāvidhaṁ sākapaṇṇaṁ hoti, tatthassa kammaṭṭhānaṁ gahetvā divāvihāraṁ nisinnassapi santike sākahārikā gāyamānā paṇṇaṁ uccinantiyo visabhāgasaddasaṅghaṭṭanena kammaṭṭhānantarāyaṁ karonti.",
  "tika-vin01t20:778_0": "Yattha pana nānāvidhā mālāgacchā supupphitā honti, tatrāpi tādisoyeva upaddavo.",
  "tika-vin01t20:779_0": "Yattha nānāvidhaṁ ambajambupanasādiphalaṁ hoti, tattha phalatthikā āgantvā yācanti, adentassa kujjhanti, balakkārena vā gaṇhanti, sāyanhasamaye vihāramajjhe caṅkamantena te disvā “kiṁ upāsakā evaṁ karothā”ti vuttā yathāruci akkosanti, avāsāyapissa parakkamanti.",
  "tika-vin01t20:780_0": "Patthanīye pana lokasammate dakkhiṇagirihatthikucchicetiyagiricittalapabbatasadise vihāre viharantaṁ “ayaṁ arahā”ti sambhāvetvā vanditukāmā manussā samantā osaranti, tenassa na phāsu hoti.",
  "tika-vin01t20:780_1": "Yassa pana taṁ sappāyaṁ hoti, tena divā aññattha gantvā rattiṁ vasitabbaṁ.",
  "tika-vin01t20:781_0": "Nagarasannissite visabhāgārammaṇāni āpāthamāgacchanti, kumbhadāsiyopi ghaṭehi nighaṁsantiyo gacchanti, okkamitvā maggaṁ na denti, issaramanussāpi vihāramajjhe sāṇiṁ parikkhipitvā nisīdanti.",
  "tika-vin01t20:782_0": "Dārusannissaye pana yattha kaṭṭhāni ca dabbupakaraṇarukkhā ca santi, tattha kaṭṭhahārikā pubbe vuttasākapupphahārikā viya aphāsukaṁ karonti.",
  "tika-vin01t20:782_1": "Vihāre rukkhā santi, te “chinditvā gharāni karissāmā”ti manussā āgantvā chindanti.",
  "tika-vin01t20:782_2": "Sace sāyanhasamaye padhānagharā nikkhamitvā vihāramajjhe caṅkamanto te disvā “kiṁ upāsakā evaṁ karothā”ti vadati, yathāruci akkosanti, avāsāyapissa parakkamanti.",
  "tika-vin01t20:783_0": "Yo pana khettasannissito hoti samantā khettehi parivārito, tattha manussā vihāramajjheyeva khalaṁ katvā dhaññaṁ maddanti, pamukhesu sayanti, aññampi bahuṁ aphāsuṁ karonti.",
  "tika-vin01t20:783_1": "Yatrapi mahāsaṅghabhogo hoti, ārāmikakulānaṁ gāvo rundhanti, udakavāraṁ paṭisedhenti, manussā vīhisīsaṁ gahetvā “passatha tumhākaṁ ārāmikakulānaṁ kamma”nti saṅghassa dassenti.",
  "tika-vin01t20:783_2": "Tena tena kāraṇena rājarājamahāmattānaṁ gharadvāraṁ gantabbaṁ hoti, ayampi khettasannissiteneva saṅgahito.",
  "tika-vin01t20:784_0": "Yattha aññamaññavisabhāgā verī bhikkhū viharanti, ye kalahaṁ karontā “mā, bhante, evaṁ karothā”ti vāriyamānā “etassa paṁsukūlikassa āgatakālato paṭṭhāya naṭṭhāmhā”ti vattāro bhavanti.",
  "tika-vin01t20:785_0": "Yopi udakapaṭṭanaṁ vā thalapaṭṭanaṁ vā sannissito hoti, tattha abhiṇhaṁ nāvāhi ca satthehi ca āgatamanussā “okāsaṁ detha, pānīyaṁ detha, loṇaṁ dethā”ti ghaṭṭayantā aphāsuṁ karonti.",
  "tika-vin01t20:786_0": "Paccantasannissite pana manussā buddhādīsu appasannā honti.",
  "tika-vin01t20:787_0": "Rajjasīmasannissite rājabhayaṁ hoti.",
  "tika-vin01t20:787_1": "Tañhi padesaṁ eko rājā “na mayhaṁ vase vattatī”ti paharati, itaropi “na mayhaṁ vase vattatī”ti.",
  "tika-vin01t20:787_2": "Tatrāyaṁ bhikkhu kadāci imassa rañño vijite vicarati, kadāci etassa, atha naṁ “carapuriso aya”nti maññamānā anayabyasanaṁ pāpenti.",
  "tika-vin01t20:788_0": "Asappāyatāti visabhāgarūpādiārammaṇasamosaraṇena vā amanussapariggahitatāya vā asappāyatā.",
  "tika-vin01t20:788_1": "Tatridaṁ vatthu –",
  "tika-vin01t20:788_2": "eko kira thero araññe vasati.",
  "tika-vin01t20:788_3": "Athassa ekā yakkhinī paṇṇasāladvāre ṭhatvā gāyi.",
  "tika-vin01t20:788_4": "So nikkhamitvā dvāre aṭṭhāsi, sā gantvā caṅkamanasīse gāyi.",
  "tika-vin01t20:788_5": "Thero caṅkamanasīsaṁ agamāsi, sā sataporise papāte ṭhatvā gāyi.",
  "tika-vin01t20:788_6": "Thero paṭinivatti, atha naṁ sā vegena gantvā gahetvā “mayā, bhante, na eko, na dve tumhādisā khāditā”ti āha.",
  "tika-vin01t20:789_0": "Yattha na sakkā hoti ācariyaṁ vā ācariyasamaṁ vā upajjhāyaṁ vā upajjhāyasamaṁ vā kalyāṇamittaṁ laddhuṁ, tattha so kalyāṇamittānaṁ alābho mahādosoyeva.",
  "tika-vin01t20:789_1": "Tasmā imesaṁ aṭṭhārasannaṁ dosānaṁ aññatarena samannāgataṁ senāsanaṁ bhāvanāya ananurūpanti veditabbaṁ.",
  "tika-vin01t20:789_2": "Vuttampi cetaṁ aṭṭhakathāsu –",
  "tika-vin01t20:790_0": "“Mahāvāsaṁ navāvāsaṁ, jarāvāsañca panthaniṁ;",
  "tika-vin01t20:791_0": "Soṇḍiṁ paṇṇañca pupphañca, phalaṁ patthitameva ca.",
  "tika-vin01t20:792_0": "“Nagaraṁ dārunā khettaṁ, visabhāgena paṭṭanaṁ;",
  "tika-vin01t20:793_0": "Paccantasīmāsappāyaṁ, yattha mitto na labbhati.",
  "tika-vin01t20:794_0": "“Aṭṭhārasetāni ṭhānāni, iti viññāya paṇḍito;",
  "tika-vin01t20:795_0": "Ārakā parivajjeyya, maggaṁ sappaṭibhayaṁ yathā”ti. ;",
  "tika-vin01t20:796_0": "Pañcasenāsanaṅgasamannāgatanti gāmato nātidūranāccāsannatādīhi pañcahi senāsanaṅgehi samannāgataṁ.",
  "tika-vin01t20:796_1": "Vuttañhetaṁ bhagavatā –",
  "tika-vin01t20:797_0": "“Kathañca, bhikkhave, senāsanaṁ pañcaṅgasamannāgataṁ hoti?",
  "tika-vin01t20:797_1": "Idha, bhikkhave, senāsanaṁ nātidūraṁ hoti nāccāsannaṁ gamanāgamanasampannaṁ, divā appākiṇṇaṁ rattiṁ appasaddaṁ appanigghosaṁ, appaḍaṁsamakasavātātapasarīsapasamphassaṁ, tasmiṁ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā, tasmiṁ kho pana senāsane therā bhikkhū viharanti bahussutā āgatāgamā dhammadharā vinayadharā mātikādharā, te kālena kālaṁ upasaṅkamitvā paripucchati paripañhati ‘idaṁ, bhante, kathaṁ, imassa ko attho’ti.",
  "tika-vin01t20:797_2": "Tassa te āyasmanto avivaṭañceva vivaranti, anuttānīkatañca uttāniṁ karonti, anekavihitesu ca kaṅkhāṭhāniyesu dhammesu kaṅkhaṁ paṭivinodenti.",
  "tika-vin01t20:797_3": "Evaṁ kho, bhikkhave, senāsanaṁ pañcaṅgasamannāgataṁ hotī”ti.",
  "tika-vin01t20:798_0": "Ettha ca nātidūraṁ nāccāsannaṁ gamanāgamanasampannanti ekaṁ aṅgaṁ, divā appākiṇṇaṁ rattiṁ appasaddaṁ appanigghosanti ekaṁ, appaḍaṁsamakasavātātapasarīsapasamphassanti ekaṁ, tasmiṁ kho pana senāsane viharantassa…pe…",
  "tika-vin01t20:798_1": "parikkhārāti ekaṁ, tasmiṁ kho pana senāsane therā…pe…",
  "tika-vin01t20:798_2": "kaṅkhaṁ paṭivinodentīti ekaṁ.",
  "tika-vin01t20:798_3": "Evaṁ pañcaṅgāni veditabbāni.",
  "tika-vin01t20:799_0": "Upacchinnakhuddakapalibodhenāti ettha pana khuddakapalibodhe upacchindantena dīghāni kesanakhalomāni chinditabbāni, jiṇṇacīvaresu aggaḷaanuvātaparibhaṇḍadānādinā daḷhīkammaṁ vā tantucchedādīsu tunnakammaṁ vā kātabbaṁ, kiliṭṭhāni vā rajitabbāni.",
  "tika-vin01t20:799_1": "Sace patte malaṁ hoti, patto pacitabbo, mañcapīṭhādīni sodhetabbāni.",
  "tika-vin01t20:799_2": "Bhattasammadaṁ paṭivinodetvāti bhojananimittaṁ parissamaṁ vinodetvā.",
  "tika-vin01t20:799_3": "Āhāre hi āsayaṁ paviṭṭhamatte tassa āgantukatāya yebhuyyena siyā sarīrassa koci parissamo, taṁ vūpasametvā.",
  "tika-vin01t20:799_4": "Tasmiñhi avūpasante sarīrakhedena cittaṁ ekaggataṁ na labheyyāti.",
  "tika-vin01t20:799_5": "Uggahetabbato uggaho, sabbopi kammaṭṭhānavidhi, na pubbe vuttauggahamattaṁ.",
  "tika-vin01t20:799_6": "Ācariyato uggaho ācariyuggaho, tato.",
  "tika-vin01t20:799_7": "Ekapadampīti ekakoṭṭhāsampi.",
  "tika-vin01t20:800_0": "Anubandhanāti assāsapassāsānaṁ anugamanavasena satiyā nirantaraṁ anupavattanā.",
  "tika-vin01t20:800_1": "Phusanāti assāsapassāse gaṇentassa gaṇanaṁ paṭisaṁharitvā te satiyā anubandhantassa yathā appanā hoti, tathā cittaṁ ṭhapentassa ca nāsikaggādiṭṭhānassa nesaṁ phusanā.",
  "tika-vin01t20:800_2": "Yasmā pana gaṇanādivasena viya phusanādivasena visuṁ manasikāro natthi, phuṭṭhaphuṭṭhaṭṭhāneyeva gaṇanā kātabbāti dassetuṁ idha phusanāgahaṇanti dīpento “phusanāti phuṭṭhaṭṭhāna”nti āha.",
  "tika-vin01t20:800_3": "Ṭhapanāti samādhānaṁ.",
  "tika-vin01t20:800_4": "Tañhi sammadeva ārammaṇe cittassa ādhānaṁ ṭhapanaṁ hoti.",
  "tika-vin01t20:800_5": "Tathā hi samādhi “cittassa ṭhiti saṇṭhitī”ti niddiṭṭho.",
  "tika-vin01t20:800_6": "Samādhippadhānā pana appanāti āha “ṭhapanāti appanā”ti.",
  "tika-vin01t20:800_7": "Aniccatādīnaṁ saṁlakkhaṇato sallakkhaṇā vipassanā.",
  "tika-vin01t20:800_8": "Pavattato nimittato ca vinivaṭṭanato vinivaṭṭanā maggo.",
  "tika-vin01t20:800_9": "Sakalasaṁkilesapaṭippassaddhibhāvato sabbaso suddhīti pārisuddhi phalaṁ.",
  "tika-vin01t20:800_10": "Tesanti vivaṭṭanāpārisuddhīnaṁ.",
  "tika-vin01t20:800_11": "Paṭipassanāti pati pati dassanaṁ pekkhanaṁ.",
  "tika-vin01t20:800_12": "Tenāha “paccavekkhaṇā”ti.",
  "tika-vin01t20:801_0": "Khaṇḍanti ekaṁ tīṇi pañcāti evaṁ gaṇanāya khaṇḍanaṁ.",
  "tika-vin01t20:801_1": "Okāseti gaṇanāvidhiṁ sandhāyāha, gaṇanānissitova na kammaṭṭhānanissito.",
  "tika-vin01t20:801_2": "Sikhāppattaṁ nu khoti idaṁ cirataraṁ gaṇanāya manasikarontassa vasena vuttaṁ.",
  "tika-vin01t20:801_3": "So hi tathā laddhaṁ avikkhepamattaṁ nissāya evaṁ maññeyya.",
  "tika-vin01t20:801_4": "Assāsapassāsesu yo upaṭṭhāti, taṁ gahetvāti idaṁ assāsapassāsesu yassa ekova paṭhamaṁ upaṭṭhāti, taṁ sandhāya vuttaṁ.",
  "tika-vin01t20:801_5": "Yassa pana ubhopi upaṭṭhahanti, tena ubhayampi gahetvā gaṇetabbaṁ.",
  "tika-vin01t20:801_6": "Yo upaṭṭhātīti iminā ca dvīsu nāsāpuṭavātesu yo pākaṭataro upaṭṭhāti, so gahetabboti ayampi attho dīpitoti daṭṭhabbaṁ.",
  "tika-vin01t20:801_7": "Pavattamānaṁ pavattamānanti āmeḍitavacanena nirantaraṁ assāsapassāsānaṁ upalakkhaṇaṁ dasseti.",
  "tika-vin01t20:801_8": "Evanti vuttappakārena upalakkhetvāvāti attho.",
  "tika-vin01t20:801_9": "Paṭhamaṁ ekekasmiṁ upaṭṭhitepi upalakkhetvāva gaṇentassa kamena ubhopi pākaṭā hontīti āha –",
  "tika-vin01t20:801_10": "“assāsapassāsā pākaṭā hontī”ti.",
  "tika-vin01t20:801_11": "Tena “upalakkhetvāva gaṇetabba”nti imassa “tassevaṁ gaṇayato…pe…",
  "tika-vin01t20:801_12": "pākaṭā hontī”ti idaṁ kāraṇavacanaṁ daṭṭhabbaṁ.",
  "tika-vin01t20:801_13": "Tattha pākaṭā hontīti gaṇanāvasena bahiddhā vikkhepābhāvato vibhūtā honti.",
  "tika-vin01t20:802_0": "Palighāya parivattanakaṁ yattha nikkhipanti, so palighatthambho.",
  "tika-vin01t20:802_1": "Tiyāmarattinti accantasaṁyoge upayogavacanaṁ.",
  "tika-vin01t20:802_2": "Purimanayenāti sīghagaṇanāya, gopālakagaṇanāyāti attho.",
  "tika-vin01t20:802_3": "Eko dve tīṇi cattāri pañcāti gaṇanāvidhidassanaṁ.",
  "tika-vin01t20:802_4": "Tasmā aṭṭhātiādīsupi ekato paṭṭhāyeva paccekaṁ aṭṭhādīni pāpetabbāni.",
  "tika-vin01t20:802_5": "“Sīghaṁ sīghaṁ gaṇetabbamevā”ti vatvā tattha kāraṇaṁ nidassanañca dasseti “gaṇanāpaṭibaddhe hī”tiādinā.",
  "tika-vin01t20:802_6": "Tattha arīyati tena nāvāti arittaṁ, pājanadaṇḍo.",
  "tika-vin01t20:802_7": "Arittena upatthambhanaṁ arittupatthambhanaṁ, tassa vasena.",
  "tika-vin01t20:803_0": "Nippariyāyato nirantarappavatti nāma ṭhapanāyamevāti āha “nirantarappavattaṁ viyā”ti.",
  "tika-vin01t20:803_1": "Anto pavisantaṁ manasikaronto anto cittaṁ paveseti nāma.",
  "tika-vin01t20:803_2": "Bahi cittanīharaṇepi eseva nayo.",
  "tika-vin01t20:803_3": "Vātabbhāhatanti abbhantaragatavātaṁ bahulaṁ manasikarontassa vātena taṁ ṭhānaṁ abbhāhataṁ viya medena pūritaṁ viya ca hoti, tathā upaṭṭhāti.",
  "tika-vin01t20:803_4": "Nīharatoti phuṭṭhokāsaṁ muñcitvā nīharato.",
  "tika-vin01t20:803_5": "Tathā pana nīharato vātassa gatisamanvesanamukhena nānārammaṇesu cittaṁ vidhāvatīti āha “puthuttārammaṇe cittaṁ vikkhipatī”ti.",
  "tika-vin01t20:804_0": "Etanti etaṁ assāsapassāsajātaṁ.",
  "tika-vin01t20:804_1": "Anugamananti pavattapavattānaṁ assāsapassāsānaṁ ārammaṇakaraṇavasena satiyā anu anu pavattanaṁ anugacchanaṁ.",
  "tika-vin01t20:804_2": "Tenevāha –",
  "tika-vin01t20:804_3": "“tañca kho ādimajjhapariyosānānugamanavasenā”ti.",
  "tika-vin01t20:804_4": "Nābhi ādi tattha paṭhamaṁ uppajjanato.",
  "tika-vin01t20:804_5": "Paṭhamuppattivasena hi idha ādicintā, na uppattimattavasena.",
  "tika-vin01t20:804_6": "Tathā hi te nābhito paṭṭhāya yāva nāsikaggā sabbattha uppajjanteva.",
  "tika-vin01t20:804_7": "Yattha yattha ca uppajjanti, tattha tattheva bhijjanti dhammānaṁ gamanābhāvato.",
  "tika-vin01t20:804_8": "Yathāpaccayaṁ pana desantarappattiyaṁ gatisamaññā.",
  "tika-vin01t20:804_9": "Hadayaṁ majjhanti hadayasamīpaṁ tassa uparibhāgo majjhaṁ.",
  "tika-vin01t20:804_10": "Nāsikaggaṁ pariyosānanti nāsikaṭṭhānaṁ tassa pariyosānaṁ assāsapassāsānaṁ samaññāya tadavadhibhāvato.",
  "tika-vin01t20:804_11": "Tathā hete cittasamuṭṭhānā vuttā, na ca bahiddhā cittasamuṭṭhānānaṁ sambhavo atthi.",
  "tika-vin01t20:804_12": "Tenāha “abbhantarapavisanavātassa nāsikaggaṁ ādī”ti.",
  "tika-vin01t20:804_13": "Pavisananikkhamanapariyāyo pana taṁsadisavaseneva vuttoti veditabbo.",
  "tika-vin01t20:804_14": "Vikkhepagatanti vikkhepaṁ upagataṁ, vikkhittaṁ asamāhitanti attho.",
  "tika-vin01t20:804_15": "Sāraddhāyāti sadarathabhāvāya.",
  "tika-vin01t20:804_16": "Iñjanāyāti kammaṭṭhānamanasikārassa calanāya.",
  "tika-vin01t20:804_17": "Vikkhepagatena cittenāti hetumhi karaṇavacanaṁ, itthambhūtalakkhaṇe vā.",
  "tika-vin01t20:804_18": "Sāraddhāti sadarathā.",
  "tika-vin01t20:804_19": "Iñjitāti iñjanakā calanakā, tathā phanditā.",
  "tika-vin01t20:805_0": "Ādimajjhapariyosānavasenātiādimajjhapariyosānānugamanavasena na manasi kātabbanti sambandho.",
  "tika-vin01t20:805_1": "“Anubandhanāya manasikarontena phusanāvasena ṭhapanāvasena ca manasi kātabba”nti yena adhippāyena vuttaṁ, taṁ vivarituṁ “gaṇanānubandhanāvasena viyā”tiādimāha.",
  "tika-vin01t20:805_2": "Tattha visuṁ manasikāro natthīti gaṇanāya anubandhanāya ca vinā yathākkamaṁ kevalaṁ phusanāvasena ṭhapanāvasena ca kammaṭṭhānamanasikāro natthi.",
  "tika-vin01t20:805_3": "Nanu phusanāya vinā ṭhapanāya viya phusanāya vinā gaṇanāyapi manasikāro natthiyevāti?",
  "tika-vin01t20:805_4": "Yadipi natthi, gaṇanā pana yathā kammaṭṭhānamanasikārassa mūlabhāvato padhānabhāvena gahetabbā, evaṁ anubandhanā ṭhapanāya tāya vinā ṭhapanāya asambhavato.",
  "tika-vin01t20:805_5": "Tasmā satipi phusanāya nānantarikabhāve gaṇanānubandhanā eva mūlabhāvato padhānabhāvena gahetvā itarāsaṁ tadabhāvaṁ dassento āha –",
  "tika-vin01t20:805_6": "“gaṇanānubandhanāvasena viya hi phusanāṭhapanāvasena visuṁ manasikāro natthī”ti.",
  "tika-vin01t20:805_7": "Yadi evaṁ tā kasmā uddese visuṁ gahitāti āha “phuṭṭhaphuṭṭhaṭṭhāneyevā”tiādi.",
  "tika-vin01t20:805_8": "Tattha phuṭṭhaphuṭṭhaṭṭhāneyeva gaṇentoti iminā gaṇanāya phusanā aṅganti dasseti. Tenāha –",
  "tika-vin01t20:805_9": "“gaṇanāya ca phusanāya ca manasi karotī”ti.",
  "tika-vin01t20:805_10": "Tatthevāti phuṭṭhaphuṭṭhaṭṭhāneyeva.",
  "tika-vin01t20:805_11": "Teti assāsapassāse.",
  "tika-vin01t20:805_12": "Satiyā anubandhantoti gaṇanāvidhiṁ anugantvā satiyā nibandhanto, phuṭṭhokāseyeva te nirantaraṁ upadhārentoti attho.",
  "tika-vin01t20:805_13": "Appanāvasena cittaṁ ṭhapentoti yathā appanā hoti, evaṁ yathāupaṭṭhite nimitte cittaṁ ṭhapento samādahanto.",
  "tika-vin01t20:805_14": "Anubandhanāya cātiādīsu anubandhanāya ca phusanāya ca ṭhapanāya ca manasi karotīti vuccatīti yojanā.",
  "tika-vin01t20:805_15": "Svāyamatthoti yvāyaṁ “phuṭṭhaphuṭṭhaṭṭhāneyeva gaṇento tattheva gaṇanaṁ paṭisaṁharitvā te satiyā anubandhanto”ti vutto, so ayamattho.",
  "tika-vin01t20:805_16": "Yā accantāya na minoti na vinicchinati, sā mānassa samīpeti upamā yathā goṇo viya gavayoti.",
  "tika-vin01t20:806_0": "Paṅguḷoti pīṭhasappī.",
  "tika-vin01t20:806_1": "Dolāti peṅkholo.",
  "tika-vin01t20:806_2": "Kīḷatanti kīḷantānaṁ.",
  "tika-vin01t20:806_3": "Mātāputtānanti attano bhariyāya puttassa ca.",
  "tika-vin01t20:806_4": "Ubho koṭiyoti āgacchantassa purimakoṭiṁ, gacchantassa pacchimakoṭinti dvepi koṭiyo.",
  "tika-vin01t20:806_5": "Majjhañcāti dolāphalakasseva majjhaṁ.",
  "tika-vin01t20:806_6": "Upanibandhanatthambho viyāti upanibandhanatthambho, nāsikaggaṁ mukhanimittaṁ vā, tassa mūle samīpe ṭhatvā.",
  "tika-vin01t20:806_7": "Kathaṁ ṭhatvā ?",
  "tika-vin01t20:806_8": "Satiyā vasena.",
  "tika-vin01t20:806_9": "Satiñhi tattha sūpaṭṭhitaṁ karonto yogāvacaro tattha ṭhito nāma hoti avayavadhammena samudāyassa apadisitabbato.",
  "tika-vin01t20:806_10": "Nimitteti nāsikaggādinimitte.",
  "tika-vin01t20:806_11": "Satiyā nisinnoti sativasena nisīdanto.",
  "tika-vin01t20:806_12": "“Satiñhi tatthā”tiādinā ṭhāne viya vattabbaṁ.",
  "tika-vin01t20:806_13": "Tatthāti phuṭṭhaṭṭhāne.",
  "tika-vin01t20:806_14": "Teti nagarassa anto bahi ca gatā manussā tesaṁ saṅgahā ca hatthagatā.",
  "tika-vin01t20:806_15": "Ādito pabhutīti upameyyatthadassanato paṭṭhāya.",
  "tika-vin01t20:807_0": "Gāthāyaṁ nimittanti upanibandhananimittaṁ.",
  "tika-vin01t20:807_1": "Anārammaṇamekacittassāti ekassa cittassa na ārammaṇaṁ, ārammaṇaṁ na hontīti attho.",
  "tika-vin01t20:807_2": "Ajānato ca tayo dhammeti nimittaṁ assāso passāsoti ime nimittādayo tayo dhamme ārammaṇakaraṇavasena avindantassa.",
  "tika-vin01t20:807_3": "Ca-saddo byatireke.",
  "tika-vin01t20:807_4": "Bhāvanāti ānāpānassatisamādhibhāvanā.",
  "tika-vin01t20:807_5": "Nupalabbhatīti na upalabbhati na sijjhatīti ayaṁ codanāgāthāya attho.",
  "tika-vin01t20:807_6": "Dutiyā pana parihāragāthā suviññeyyāva.",
  "tika-vin01t20:808_0": "Kathanti tāsaṁ codanāparihāragāthānaṁ atthaṁ vivarituṁ kathetukamyatāpucchā.",
  "tika-vin01t20:808_1": "Ime tayo dhammātiādīsu padayojanāya saddhiṁ ayamatthaniddeso –",
  "tika-vin01t20:808_2": "ime nimittādayo tayo dhammā ekacittassa kathaṁ ārammaṇaṁ na honti, asatipi ārammaṇabhāve na cime na ca ime tayo dhammā aviditā honti, kathañca na honti aviditā, tesañhi aviditatte cittañca kathaṁ vikkhepaṁ na gacchati, padhānañca bhāvanāya nipphādakaṁ vīriyañca kathaṁ paññāyati, nīvaraṇānaṁ vikkhambhakaṁ sammadeva samādhānāvahaṁ bhāvanānuyogasaṅkhātaṁ payogañca yogī kathaṁ sādheti, uparūpari lokiyalokuttarañca visesaṁ kathamadhigacchatīti.",
  "tika-vin01t20:809_0": "Idāni tamatthaṁ kakacopamāya sādhetuṁ “seyyathāpī”tiādi vuttaṁ.",
  "tika-vin01t20:809_1": "Bhūmibhāgassa visamatāya cañcale rukkhe chedanakiriyā na sukarā siyā, tathā ca sati kakacadantagati duviññeyyāti āha –",
  "tika-vin01t20:809_2": "“same bhūmibhāge”ti.",
  "tika-vin01t20:809_3": "Kakacenāti khuddakena kharapattena.",
  "tika-vin01t20:809_4": "Tenāha “puriso”ti.",
  "tika-vin01t20:809_5": "Phuṭṭhakakacadantānanti phuṭṭhaphuṭṭhakakacadantānaṁ vasena.",
  "tika-vin01t20:809_6": "Tena kakacadantehi phuṭṭhaphuṭṭhaṭṭhāneyeva purisassa satiyā upaṭṭhānaṁ dasseti. Tenāha –",
  "tika-vin01t20:809_7": "“na āgate vā gate vā kakacadante manasi karotī”ti.",
  "tika-vin01t20:810_0": "Kakacassa ākaḍḍhanakāle purisābhimukhaṁ pavattā āgatā, pellanakāle tato vigatā gatāti vuttā, na ca āgatā vā gatā vā kakacadantā aviditā honti sabbattha satiyā upaṭṭhitattā chinditabbaṭṭhānaṁ aphusitvā gacchantānaṁ āgacchantānañca kakacadantānaṁ abhāvato.",
  "tika-vin01t20:810_1": "Padhānanti rukkhassa chedanavīriyaṁ.",
  "tika-vin01t20:810_2": "Payoganti tasseva chedanakiriyaṁ.",
  "tika-vin01t20:810_3": "Upamāyaṁ “visesamadhigacchatī”ti padaṁ pāḷiyaṁ natthi, yojetvā pana dassetabbaṁ.",
  "tika-vin01t20:810_4": "Teneva visuddhimagge upamāyampi “visesamadhigacchatī”ti padaṁ yojetvāva vuttaṁ.",
  "tika-vin01t20:810_5": "Taṁsaṁvaṇṇanāyañca “visesanti anekabhāvāpādanaṁ, tena ca sādhetabbaṁ payojanavisesa”nti attho vutto.",
  "tika-vin01t20:811_0": "Yathā rukkhotiādi upamāsaṁsandanaṁ.",
  "tika-vin01t20:811_1": "Upanibandhati ārammaṇe cittaṁ etāyāti sati upanibandhanā nāma, tassā assāsapassāsānaṁ sallakkhaṇassa nimittanti upanibandhanānimittaṁ, nāsikaggaṁ mukhanimittaṁ vā.",
  "tika-vin01t20:811_2": "Evamevanti yathā so puriso kakacena rukkhaṁ chindanto āgatagate kakacadante amanasikarontopi phuṭṭhaphuṭṭhaṭṭhāneyeva satiyā upaṭṭhapanena āgatagate kakacadante jānāti, suttapadañca avirajjhanto atthakiccaṁ sādheti, evamevaṁ.",
  "tika-vin01t20:811_3": "Nāsikagge mukhanimitteti dīghanāsiko nāsikagge, itaro mukhaṁ asanaṁ nimīyati chādīyati etenāti mukhanimittanti laddhanāme uttaroṭṭhe.",
  "tika-vin01t20:812_0": "Idaṁ padhānanti yena vīriyārambhena āraddhavīriyassa yogino kāyopi cittampi kammaniyaṁ bhāvanākammakkhamaṁ bhāvanākammayoggaṁ hoti, idaṁ vīriyaṁ padhānanti phalena hetuṁ dasseti.",
  "tika-vin01t20:812_1": "Upakkilesā pahīyantīti cittassa upakkilesabhūtāni nīvaraṇāni vikkhambhanavasena pahīyanti.",
  "tika-vin01t20:812_2": "Vitakkā vūpasammantīti tato eva kāmavitakkādayo micchāvitakkā upasamaṁ gacchanti, nīvaraṇappahānena vā paṭhamajjhānādhigamaṁ dassetvā vitakkavūpasamāpadesena dutiyajjhānādīnamadhigamamāha.",
  "tika-vin01t20:812_3": "Ayaṁ payogoti ayaṁ jhānādhigamassa hetubhūto kammaṭṭhānānuyogo payogo.",
  "tika-vin01t20:812_4": "Saṁyojanā pahīyantīti dasapi saṁyojanāni maggappaṭipāṭiyā samucchedavasena pahīyanti.",
  "tika-vin01t20:812_5": "Anusayā byantī hontīti tathā sattapi anusayā anuppattidhammatāpādanena bhaṅgamattassapi anavasesato vigatantā honti.",
  "tika-vin01t20:812_6": "Ettha ca saṁyojanappahānaṁ nāma anusayanirodheneva hoti, pahīnesu ca saṁyojanesu anusayānaṁ lesopi na bhavissatīti ca dassanatthaṁ “saṁyojanā pahīyanti, anusayā byantī hontī”ti vuttaṁ.",
  "tika-vin01t20:812_7": "Ayaṁ visesoti imaṁ samādhiṁ nissāya anukkamena labbhamāno ayaṁ saṁyojanappahānādiko imassa samādhissa visesoti attho.",
  "tika-vin01t20:813_0": "Yassāti yena.",
  "tika-vin01t20:813_1": "Anupubbanti anukkamena.",
  "tika-vin01t20:813_2": "Paricitāti pariciṇṇā.",
  "tika-vin01t20:813_3": "Ayañhettha saṅkhepattho –",
  "tika-vin01t20:813_4": "ānāpānassati yathā buddhena bhagavatā desitā, tathā yena dīgharassapajaānanādividhinā anupubbaṁ paricitā suṭṭhu bhāvitā, tato eva paripuṇṇā soḷasannaṁ vatthūnaṁ pāripūriyā sabbaso puṇṇā, so bhikkhu imaṁ attano khandhādilokaṁ paññobhāsena pabhāseti.",
  "tika-vin01t20:813_5": "Yathā kiṁ?",
  "tika-vin01t20:813_6": "Abbhā muttova candimā abbhādiupakkilesavimutto candimā tārakarājā viyāti.",
  "tika-vin01t20:813_7": "“Abbhā muttova candimā”ti hi padassa niddese mahikādīnampi vuttattā ettha ādi-saddalopo katoti veditabbo.",
  "tika-vin01t20:814_0": "Idhāti kakacūpamāya.",
  "tika-vin01t20:814_1": "Assāti yogino.",
  "tika-vin01t20:814_2": "Idhāti vā imasmiṁ ṭhāne.",
  "tika-vin01t20:814_3": "Assāti upamābhūtassa kakacassa.",
  "tika-vin01t20:814_4": "Āgatagatavasena yathā tassa purisassa amanasikāro, evaṁ assāsapassāsānaṁ āgatagatavasena amanasikāramattameva ānayanappayojanaṁ.",
  "tika-vin01t20:814_5": "Na cirenevāti idaṁ katādhikāraṁ sandhāya vuttaṁ.",
  "tika-vin01t20:814_6": "Nimittanti paṭibhāganimittaṁ.",
  "tika-vin01t20:814_7": "Avasesajjhānaṅgapaṭimaṇḍitāti vitakkādiavasesajjhānaṅgapaṭimaṇḍitāti vadanti, vicārādīti pana vattabbaṁ nippariyāyena vitakkassa appanābhāvato.",
  "tika-vin01t20:814_8": "So hi pāḷiyaṁ “appanā byappanā”ti niddiṭṭho, taṁsampayogato vā yasmā jhānaṁ appanāti aṭṭhakathāvohāro, jhānaṅgesu ca samādhi padhānaṁ, tasmā taṁ appanāti dassento “avasesajjhānaṅgapaṭimaṇḍitā appanāsaṅkhātā ṭhapanā ca sampajjatī”ti āha.",
  "tika-vin01t20:814_9": "Kassaci pana gaṇanāvaseneva manasikārakālato pabhutīti ettha “anukkamato…pe…",
  "tika-vin01t20:814_10": "pattaṁ viya hotī”ti ettakova gantho parihīno, purāṇapotthakesu pana katthaci so gantho likhitoyeva tiṭṭhati.",
  "tika-vin01t20:815_0": "Sāraddhakāyassa kassaci puggalassa.",
  "tika-vin01t20:815_1": "Onamati vatthikādipalambanena.",
  "tika-vin01t20:815_2": "Vikūjatīti saddaṁ karoti.",
  "tika-vin01t20:815_3": "Valiṁ gaṇhātīti.",
  "tika-vin01t20:815_4": "Tattha tattha valinaṁ hoti. Kasmā?",
  "tika-vin01t20:815_5": "Yasmā sāraddhakāyo garuko hotīti.",
  "tika-vin01t20:815_6": "Kāyadarathavūpasamena saddhiṁ sijjhamāno oḷārikaassāsapassāsanirodho byatirekamukhena tassa sādhanaṁ viya vutto.",
  "tika-vin01t20:815_7": "Oḷārikaassāsapassāsanirodhavasenāti anvayavasena tadatthassa sādhanaṁ.",
  "tika-vin01t20:815_8": "Kāyadarathe vūpasanteti cittajarūpānaṁ lahumudukammaññabhāvena yo sesatisantatirūpānampi lahuādibhāvo, so idha kāyassa lahubhāvoti adhippeto.",
  "tika-vin01t20:815_9": "Svāyaṁ yasmā cittassa lahuādibhāvena vinā natthi, tasmā vuttaṁ “kāyopi cittampi lahukaṁ hotī”ti.",
  "tika-vin01t20:816_0": "Oḷārike assāsapassāse niruddhetiādi heṭṭhā vuttanayamhi vicetabbākārappattassa kāyasaṅkhārassa vicayanavidhiṁ dassetuṁ ānītaṁ.",
  "tika-vin01t20:817_0": "Uparūparivibhūtānīti bhāvanābalena uddhaṁ uddhaṁ pākaṭāni honti.",
  "tika-vin01t20:817_1": "Desatoti pakatiyā phusanadesato, pubbe attano phusanavasena upadhāritaṭṭhānato.",
  "tika-vin01t20:818_0": "“Kattha natthī”ti ṭhānavasena “kassa natthī”ti puggalavasena ca vīmaṁsiyamānamatthaṁ ekajjhaṁ katvā vibhāvetuṁ “antomātukucchiya”ntiādi vuttaṁ.",
  "tika-vin01t20:818_1": "Tattha “yathā udake nimuggassa niruddhokāsatāya assāsapassāsā na pavattanti, evaṁ antomātukucchiyaṁ.",
  "tika-vin01t20:818_2": "Yathā matānaṁ samuṭṭhāpakacittābhāvato, evaṁ asaññībhūtānaṁ mucchāparetānaṁ asaññīsu vā jātānaṁ, tathā nirodhasamāpannāna”nti ācariyadhammapālattherena vuttaṁ.",
  "tika-vin01t20:818_3": "Mahāgaṇṭhipade pana “mucchāparetānaṁ cittappavattiyā dubbalabhāvato”ti kāraṇaṁ vuttaṁ.",
  "tika-vin01t20:818_4": "Catutthajjhānasamāpannānaṁ dhammatāvaseneva nesaṁ anuppajjanaṁ, tathā rūpārūpabhavasamaṅgīnaṁ.",
  "tika-vin01t20:818_5": "Keci pana “anupubbato sukhumabhāvappattiyā catutthajjhānasamāpannassa, rūpabhave rūpānaṁ bhavaṅgassa ca sukhumabhāvato rūpabhavasamaṅgīnaṁ natthī”ti kāraṇaṁ vadanti.",
  "tika-vin01t20:818_6": "Atthiyeva te assāsapassāsā pārisesatoti adhippāyo yathāvuttasattaṭṭhānavinimuttassa assāsapassāsānaṁ anuppajjanaṭṭhānassa abhāvato.",
  "tika-vin01t20:818_7": "Pakatiphuṭṭhavasenāti pakatiyā phusanaṭṭhānavasena.",
  "tika-vin01t20:818_8": "Nimittaṁ ṭhapetabbanti satiyā tattha sukhappavattanatthaṁ thirataraṁ saññāṇaṁ pavattetabbaṁ.",
  "tika-vin01t20:818_9": "Thirasaññāpadaṭṭhānā hi sati.",
  "tika-vin01t20:818_10": "Imamevāti imaṁ eva anupaṭṭhahantassa kāyasaṅkhārassa kaṇṭakuṭṭhāpanañāyena upaṭṭhāpanavidhimeva.",
  "tika-vin01t20:818_11": "Atthavasanti hetuṁ.",
  "tika-vin01t20:818_12": "Attho hi phalaṁ.",
  "tika-vin01t20:818_13": "So yassa vasena pavattati, so atthavasoti.",
  "tika-vin01t20:818_14": "Muṭṭhassatissāti vinaṭṭhassatissa.",
  "tika-vin01t20:818_15": "Asampajānassāti sampajaññavirahitassa, bhāventassa anukkamena anupaṭṭhahante assāsapassāse vīmaṁsitvā “ime te”ti upadhāretuṁ sammadeva jānituñca samatthāhi satipaññāhi virahitassāti adhippāyo.",
  "tika-vin01t20:818_16": "Ito aññaṁ kammaṭṭhānaṁ.",
  "tika-vin01t20:818_17": "Garukanti bhāriyaṁ.",
  "tika-vin01t20:818_18": "Sā cassa garukatā bhāvanāya sudukkarabhāvenāti āha “garukabhāvana”nti.",
  "tika-vin01t20:819_0": "Uparūpari santasukhumabhāvāpattito “balavatī suvisadā sūrā ca sati paññā ca icchitabbā”ti vatvā sukhumassa nāma atthassa sādhanenapi sukhumeneva bhavitabbanti dassetuṁ “yathā hī”tiādi vuttaṁ.",
  "tika-vin01t20:819_1": "Idāni anupaṭṭhahantānaṁ assāsapassāsānaṁ pariyesanupāyaṁ dassento “tāhi ca panā”tiādimāha.",
  "tika-vin01t20:819_2": "Tattha anupadanti padānupadaṁ.",
  "tika-vin01t20:819_3": "Caritvāti gocaraṁ gahetvā.",
  "tika-vin01t20:819_4": "Tasmiṁyeva ṭhāneti upanibandhananimittasaññite ṭhāne.",
  "tika-vin01t20:819_5": "Yojetvāti manasikārena yojetvā.",
  "tika-vin01t20:819_6": "“Satirasmiyā bandhitvā”ti vā vuttamevatthamāha “tasmiṁyeva ṭhāne yojetvā”ti.",
  "tika-vin01t20:819_7": "Na hi upameyye bandhanayojanaṭṭhānāni visuṁ labbhanti.",
  "tika-vin01t20:819_8": "Nimittanti uggahanimittaṁ paṭibhāganimittaṁ vā.",
  "tika-vin01t20:819_9": "Ubhayampi hi idha ekajjhaṁ vuttaṁ.",
  "tika-vin01t20:819_10": "Tathā hi tūlapicuādi upamattayaṁ uggahe yujjati, sesaṁ ubhayattha.",
  "tika-vin01t20:819_11": "Ekacceti eke ācariyā.",
  "tika-vin01t20:820_0": "Tārakarūpaṁ viyāti tārakāya pabhārūpaṁ viya.",
  "tika-vin01t20:820_1": "Maṇiguḷikādiupamā paṭibhāge vaṭṭanti.",
  "tika-vin01t20:820_2": "Kathaṁ panetaṁ ekaṁyeva kammaṭṭhānaṁ anekākārato upaṭṭhātīti āha “tañca paneta”ntiādi.",
  "tika-vin01t20:820_3": "Suttantanti ekaṁ suttaṁ.",
  "tika-vin01t20:820_4": "Paguṇappavattibhāvena avicchedaṁ mahāvisayatañca sandhāyāha “mahatī pabbateyyā nadī viyā”ti.",
  "tika-vin01t20:820_5": "Tattha byañjanasampattiyā samantabhaddakaṁ suttaṁ sabbabhāgamanoharā sabbapāliphullā vanaghaṭā viyāti āha “ekā vanarāji viyā”ti.",
  "tika-vin01t20:820_6": "Tenāha bhagavā “vanappagumbe yatha phussitagge”ti nānānusandhiyaṁ nānāpeyyālaṁ vividhanayanipuṇaṁ bahuvidhakammaṭṭhānamukhaṁ suttantaṁ atthikehi sakkaccaṁ samupapajjitabbanti āha –",
  "tika-vin01t20:820_7": "“sītacchāyo…pe…",
  "tika-vin01t20:820_8": "rukkhoviyā”ti.",
  "tika-vin01t20:820_9": "Saññānānatāyāti nimittupaṭṭhānato pubbe pavattasaññānaṁ nānāvidhabhāvato.",
  "tika-vin01t20:820_10": "Saññajanti bhāvanāsaññājanitaṁ bhāvanāsaññāya sañjānanamattaṁ.",
  "tika-vin01t20:820_11": "Na hi asabhāvassa kutoci samuṭṭhānaṁ atthi. Tenāha –",
  "tika-vin01t20:820_12": "“nānato upaṭṭhātī”ti, upaṭṭhānākāramattanti vuttaṁ hoti.",
  "tika-vin01t20:821_0": "Ime tayo dhammāti assāso passāso nimittanti ime tayo dhammā.",
  "tika-vin01t20:821_1": "Natthīti kammaṭṭhānavasena manasikātabbabhāvena natthi na upalabbhati.",
  "tika-vin01t20:821_2": "Na upacāranti upacārampi na pāpuṇāti, pageva appananti adhippāyo.",
  "tika-vin01t20:821_3": "Yassa panāti vijjamānapakkho vuttanayānusāreneva veditabbo.",
  "tika-vin01t20:822_0": "Idāni vuttasseva atthassa samatthanatthaṁ kakacūpamāyaṁ āgatā “nimitta”ntiādikā gāthā paccānītā.",
  "tika-vin01t20:822_1": "Nimitteti yathāvutte paṭibhāganimitte.",
  "tika-vin01t20:822_2": "Evaṁ hotīti bhāvanamanuyuttassa evaṁ hoti, tasmā “punappunaṁ evaṁ manasi karohī”ti vattabbo.",
  "tika-vin01t20:822_3": "Vosānaṁ āpajjeyyāti “nimittaṁ nāma dukkaraṁ uppādetuṁ, tayidaṁ laddhaṁ, handāhaṁ dāni yadā vā tadā vā visesaṁ nibbattessāmī”ti saṅkocaṁ āpajjeyya.",
  "tika-vin01t20:822_4": "Visīdeyyāti “ettakaṁ kālaṁ bhāvanamanuyuttassa nimittampi na uppannaṁ, abhabbo maññe visesassā”ti visādaṁ āpajjeyya.",
  "tika-vin01t20:822_5": "“Imāya paṭipadāya jarāmaraṇato muccissāmīti paṭipannassa nimitta”nti vutte kathaṁ saṅkocāpatti, bhiyyoso mattāya ussāhameva kareyyāti “nimittamidaṁ…pe…",
  "tika-vin01t20:822_6": "vattabbo”ti majjhimabhāṇakā āhu.",
  "tika-vin01t20:822_7": "Evanti vuttappakārena paṭibhāganimitteyeva bhāvanācittassa ṭhapanena.",
  "tika-vin01t20:822_8": "Ito pabhutīti ito paṭibhāganimittuppattito paṭṭhāya.",
  "tika-vin01t20:822_9": "Pubbe yaṁ vuttaṁ “anubandhanāya phusanāya ṭhapanāya ca manasi karotī”ti, tattha anubandhanaṁ phusanañca vissajjetvā ṭhapanāvaseneva bhāvetabbanti āha “ṭhapanāvasena bhāvanā hotī”ti.",
  "tika-vin01t20:823_0": "Porāṇehi vuttovāyamatthoti dassento “nimitte”ti gāthamāha.",
  "tika-vin01t20:823_1": "Tattha nimitteti paṭibhāganimitte.",
  "tika-vin01t20:823_2": "Ṭhapayaṁ cittanti bhāvanācittaṁ ṭhapento, ṭhapanāvasena manasikarontoti attho.",
  "tika-vin01t20:823_3": "Nānākāranti “cattāro vaṇṇā”ti evaṁ vuttaṁ nānākāraṁ.",
  "tika-vin01t20:823_4": "Ākārasāmaññavasena hetaṁ ekavacanaṁ.",
  "tika-vin01t20:823_5": "Vibhāvayanti vibhāvento antaradhāpento.",
  "tika-vin01t20:823_6": "Nimittuppattito paṭṭhāya hi te ākārā amanasikārato antarahitā viya honti.",
  "tika-vin01t20:823_7": "Assāsapassāseti assāsapassāse yo nānākāro, taṁ vibhāvayaṁ, assāsapassāsasambhūte vā nimitte.",
  "tika-vin01t20:823_8": "Sakaṁ cittaṁ nibandhatīti tāya eva ṭhapanāya attano cittaṁ upanibandhati, appetīti attho.",
  "tika-vin01t20:823_9": "Keci pana “vibhāvayanti vibhāvento, viditaṁ pākaṭaṁ karonto”ti atthaṁ vadanti, taṁ pubbabhāgavasena yujjeyya.",
  "tika-vin01t20:823_10": "Ayañhettha attho –",
  "tika-vin01t20:823_11": "dhitisampannattā dhīro yogī assāsapassāse nānākāraṁ vibhāvento nānākārato te pajānanto vidite pākaṭe karonto nānākāraṁ vā oḷārikoḷārike passambhento vūpasamento tattha yaṁ laddhaṁ nimittaṁ, tasmiṁ cittaṁ ṭhapento anukkamena sakaṁ cittaṁ nibandhati appetīti.",
  "tika-vin01t20:824_0": "Yadā saddhādīni indriyāni suvisadāni tikkhāni pavattanti, tadā assaddhiyādīnaṁ dūrībhāvena sātisayaṁ thāmappattehi sattahi balehi laddhupatthambhāni vitakkādīni kāmāvacarāneva jhānaṅgāni bahūni hutvā pātubhavanti.",
  "tika-vin01t20:824_1": "Tato eva tesaṁ ujuvipaccanīkabhūtā kāmacchandādayo saddhiṁ tadekaṭṭhehi pāpadhammehi vidūrī bhavanti paṭibhāganimittuppattiyā saddhiṁ, taṁ ārabbha upacārajjhānaṁ uppajjati.",
  "tika-vin01t20:824_2": "Tena vuttaṁ “nimittupaṭṭhānato pabhuti nīvaraṇāni vikkhambhitāneva hontī”tiādi.",
  "tika-vin01t20:824_3": "Tattha sannisinnāvāti sammadeva nisīdiṁsu eva, upasantāyevāti attho.",
  "tika-vin01t20:824_4": "Vikkhambhitāneva sannisinnāvāti avadhāraṇena pana tadatthaṁ ussāho kātabboti dasseti.",
  "tika-vin01t20:824_5": "Dvīhākārehīti jhānadhammānaṁ paṭipakkhadūrībhāvo thirabhāvappatti cāti imehi dvīhi kāraṇehi.",
  "tika-vin01t20:824_6": "Idāni tāni kāraṇāni avatthāmukhena dassetuṁ “upacārabhūmiyaṁ vā”tiādi vuttaṁ.",
  "tika-vin01t20:824_7": "Tattha upacārabhūmiyanti upacārāvatthāyaṁ.",
  "tika-vin01t20:824_8": "Yadipi hi tadā jhānaṅgāni paṭutarāni mahaggatabhāvappattāni nuppajjanti, tesaṁ pana paṭipakkhadhammānaṁ vikkhambhanena cittaṁ samādhiyati.",
  "tika-vin01t20:824_9": "Tenāha “nīvaraṇappahānenā”ti.",
  "tika-vin01t20:824_10": "Paṭilābhabhūmiyanti jhānassa adhigamāvatthāyaṁ.",
  "tika-vin01t20:824_11": "Tadā hi appanāppattānaṁ jhānadhammānaṁ uppattiyā cittaṁ samādhiyati.",
  "tika-vin01t20:824_12": "Tenāha “aṅgapātubhāvenā”ti.",
  "tika-vin01t20:825_0": "Upacāre aṅgāni na thāmajātāni honti aṅgānaṁ athāmajātattā.",
  "tika-vin01t20:825_1": "Yathā nāma daharo kumārako ukkhipitvā ṭhapiyamāno punappunaṁ bhūmiyaṁ patati, evameva upacāre uppanne cittaṁ kālena nimittaṁ ārammaṇaṁ karoti, kālena bhavaṅgaṁ otarati.",
  "tika-vin01t20:825_2": "Tena vuttaṁ “upacārasamādhi kusalavīthiyaṁ javitvā bhavaṅgaṁ otaratī”ti.",
  "tika-vin01t20:825_3": "Appanāyaṁ pana aṅgāni thāmajātāni honti tesaṁ thāmajātattā.",
  "tika-vin01t20:825_4": "Yathā nāma balavā puriso āsanā vuṭṭhāya divasampi tiṭṭheyya, evameva appanāsamādhimhi uppanne cittaṁ sakiṁ bhavaṅgavāraṁ chinditvā kevalampi rattiṁ kevalampi divasaṁ tiṭṭhati, kusalajavanapaṭipāṭivaseneva pavattati. Tenāha –",
  "tika-vin01t20:825_5": "“appanāsamādhi…pe…",
  "tika-vin01t20:825_6": "na bhavaṅgaṁ otaratī”ti.",
  "tika-vin01t20:825_7": "Vaṇṇatoti picupiṇḍatārakarūpādīsu viya upaṭṭhitavaṇṇato.",
  "tika-vin01t20:825_8": "Lakkhaṇatoti kharabhāvādisabhāvato aniccādisabhāvato vā.",
  "tika-vin01t20:825_9": "Rakkhitabbaṁ taṁ nimittanti sambandho.",
  "tika-vin01t20:826_0": "Laddhaparihānīti laddhaupacārajjhānaparihāni.",
  "tika-vin01t20:826_1": "Nimitte avinassante tadārammaṇaṁ jhānaṁ aparihīnameva hoti, nimitte pana ārakkhābhāvena vinaṭṭhe laddhaṁ laddhaṁ jhānampi vinassati tadāyattavuttito.",
  "tika-vin01t20:826_2": "Tenāha “ārakkhamhī”tiādi.",
  "tika-vin01t20:827_0": "Idāni tatrāyaṁ rakkhaṇūpāyotiādinā –",
  "tika-vin01t20:828_0": "“Āvāso gocaro bhassaṁ, puggalo bhojanaṁ utu;",
  "tika-vin01t20:829_0": "Iriyāpathoti sattete, asappāye vivajjaye.",
  "tika-vin01t20:830_0": "“Sappāye satta sevetha, evañhi paṭipajjato;",
  "tika-vin01t20:831_0": "Na cireneva kālena, hoti kassaci appanā”ti. –",
  "tika-vin01t20:832_0": "Evaṁ vuttaṁ rakkhaṇavidhiṁ saṅkhepato vibhāveti.",
  "tika-vin01t20:832_1": "Tatrāyaṁ vitthāro –",
  "tika-vin01t20:832_2": "yasmiṁ āvāse vasantassa anuppannaṁ vā nimittaṁ nuppajjati, uppannaṁ vā vinassati, anupaṭṭhitā ca sati na upaṭṭhāti, asamāhitañca cittaṁ na samādhiyati, ayaṁ asappāyo.",
  "tika-vin01t20:832_3": "Yattha nimittaṁ uppajjati ceva thāvarañca hoti, sati upaṭṭhāti, cittaṁ samādhiyati, ayaṁ sappāyo.",
  "tika-vin01t20:832_4": "Tasmā yasmiṁ vihāre bahū āvāsā honti, tattha ekamekasmiṁ tīṇi tīṇi divasāni vasitvā yatthassa cittaṁ ekaggaṁ hoti, tattha vasitabbaṁ.",
  "tika-vin01t20:833_0": "Gocaragāmo pana yo senāsanato uttarena vā dakkhiṇena vā nātidūre diyaḍḍhakosabbhantare hoti sulabhasampannabhikkho, so sappāyo, viparīto asappāyo.",
  "tika-vin01t20:834_0": "Bhassanti dvattiṁsatiracchānakathāpariyāpannaṁ asappāyaṁ.",
  "tika-vin01t20:834_1": "Tañhissa nimittantaradhānāya saṁvattati.",
  "tika-vin01t20:834_2": "Dasakathāvatthunissitaṁ sappāyaṁ, tampimattāya bhāsitabbaṁ.",
  "tika-vin01t20:835_0": "Puggalopi atiracchānakathiko sīlādiguṇasampanno, yaṁ nissāya asamāhitaṁ vā cittaṁ samādhiyati, samāhitaṁ vā cittaṁ thirataraṁ hoti, evarūpo sappāyo.",
  "tika-vin01t20:835_1": "Kāyadaḷhībahulo pana tiracchānakathiko asappāyo.",
  "tika-vin01t20:835_2": "So hi taṁ kaddamodakamiva acchaṁ udakaṁ malīnameva karoti, tādisañca āgamma koṭapabbatavāsīdaharasseva samāpatti vinassati, pageva nimittaṁ.",
  "tika-vin01t20:836_0": "Bhojanaṁ pana kassaci madhuraṁ, kassaci ambilaṁ sappāyaṁ hoti.",
  "tika-vin01t20:836_1": "Utupi kassaci sīto, kassaci uṇho sappāyo hoti.",
  "tika-vin01t20:836_2": "Tasmā yaṁ bhojanaṁ vā utuṁ vā sevantassa phāsu hoti, asamāhitaṁ vā cittaṁ samādhiyati, samāhitaṁ vā thirataraṁ hoti.",
  "tika-vin01t20:836_3": "Taṁ bhojanaṁ, so ca utu sappāyo.",
  "tika-vin01t20:836_4": "Itaraṁ bhojanaṁ, itaro ca utu asappāyo.",
  "tika-vin01t20:837_0": "Iriyāpathesupi kassaci caṅkamo sappāyo hoti, kassaci sayanaṭṭhānanisajjānaṁ aññataro.",
  "tika-vin01t20:837_1": "Tasmā taṁ āvāsaṁ viya tīṇi divasāni upaparikkhitvā yasmiṁ iriyāpathe asamāhitaṁ cittaṁ samādhiyati, samāhitaṁ vā thirataraṁ hoti, so sappāyo, itaro asappāyoti veditabbo.",
  "tika-vin01t20:837_2": "Iti imaṁ sattavidhaṁ asappāyaṁ vajjetvā sappāyaṁ sevitabbaṁ.",
  "tika-vin01t20:837_3": "Evaṁ paṭipannassa hi nimittāsevanabahulassa na cireneva kālena hoti kassaci appanā.",
  "tika-vin01t20:838_0": "Yassa pana evampi paṭipajjato na hoti, tena dasavidhaṁ appanākosallaṁ sampādetabbanti dassetuṁ “vatthuvisadakiriyā”tiādimāha.",
  "tika-vin01t20:838_1": "Tattha vitthuvisadakiriyā nāma ajjhattikabāhirānaṁ vatthūnaṁ visadabhāvakaraṇaṁ.",
  "tika-vin01t20:838_2": "Yadā hissa kesanakhalomāni dīghāni honti, sarīraṁ vā sedamalaggahitaṁ, tadā ajjhattikaṁ vatthu avisadaṁ hoti aparisuddhaṁ.",
  "tika-vin01t20:838_3": "Yadā panassa cīvaraṁ jiṇṇaṁ kiliṭṭhaṁ duggandhaṁ hoti, senāsanaṁ vā uklāpaṁ, tadā bāhiraṁ vatthu avisadaṁ hoti aparisuddhaṁ.",
  "tika-vin01t20:838_4": "Ajjhattikabāhire hi vatthumhi avisade uppannesu cittacetasikesu ñāṇampi aparisuddhaṁ hoti aparisuddhāni dīpakapallikavaṭṭitelāni nissāya uppannadīpasikhāya obhāso viya.",
  "tika-vin01t20:838_5": "Aparisuddhena ca ñāṇena saṅkhāre sammasato saṅkhārāpi avibhūtā honti, kammaṭṭhānamanuyuñjato kammaṭṭhānampi vuddhiṁ viruḷhiṁ vepullaṁ na gacchati.",
  "tika-vin01t20:838_6": "Visade pana ajjhattikabāhire vatthumhi uppannesu cittacetasikesu ñāṇampi visadaṁ hoti parisuddhāni dīpakapallikavaṭṭitelāni nissāya uppannadīpasikhāya obhāso viya.",
  "tika-vin01t20:838_7": "Parisuddhena ca ñāṇena saṅkhāre sammasato saṅkhārāpi vibhūtāhonti, kammaṭṭhānamanuyuñjato kammaṭṭhānampi vuddhiṁ viruḷhiṁ vepullaṁ gacchati.",
  "tika-vin01t20:839_0": "Indriyasamattapaṭipādanatā nāma saddhādīnaṁ indriyānaṁ samabhāvakaraṇaṁ.",
  "tika-vin01t20:839_1": "Sace hissa saddhindriyaṁ balavaṁ hoti, itarāni mandāni, tato vīriyindriyaṁ paggahakiccaṁ, satindriyaṁ upaṭṭhānakiccaṁ, samādhindriyaṁ avikkhepakiccaṁ, paññindriyaṁ dassanakiccaṁ kātuṁ na sakkoti.",
  "tika-vin01t20:839_2": "Tasmā taṁ dhammasabhāvapaccavekkhaṇena vā yathā vā manasikaroto balavaṁ jātaṁ, tathā amanasikārena hāpetabbaṁ.",
  "tika-vin01t20:839_3": "Vakkalittheravatthu cettha nidassanaṁ.",
  "tika-vin01t20:839_4": "Sace pana vīriyindriyaṁ balavaṁ hoti, atha neva saddhindriyaṁ adhimokkhakiccaṁ kātuṁ sakkoti, na itarāni itarakiccabhedaṁ.",
  "tika-vin01t20:839_5": "Tasmā taṁ passaddhādibhāvanāya hāpetabbaṁ.",
  "tika-vin01t20:839_6": "Tatrāpi soṇattheravatthu dassetabbaṁ.",
  "tika-vin01t20:839_7": "Evaṁ sesesupi ekassa balavabhāve sati itaresaṁ attano kiccesu asamatthatā veditabbā.",
  "tika-vin01t20:840_0": "Visesato panettha saddhāpaññānaṁ samādhivīriyānañca samataṁ pasaṁsanti.",
  "tika-vin01t20:840_1": "Balavasaddho hi mandapañño mudhappasanno hoti, avatthusmiṁ pasīdati.",
  "tika-vin01t20:840_2": "Balavapañño mandasaddho kerāṭikapakkhaṁ bhajati, bhesajjasamuṭṭhito viya rogo atekiccho hoti.",
  "tika-vin01t20:840_3": "Ubhinnaṁ samatāya vatthusmiṁyeva pasīdati.",
  "tika-vin01t20:840_4": "Balavasamādhiṁ pana mandavīriyaṁ samādhissa kosajjapakkhattā kosajjaṁ abhibhavati, balavavīriyaṁ mandasamādhiṁvīriyassa uddhaccapakkhattā uddhaccaṁ abhibhavati.",
  "tika-vin01t20:840_5": "Samādhi pana vīriyena saṁyojito kosajje patituṁ na labhati, vīriyaṁ samādhinā saṁyojitaṁ uddhacce patituṁ na labhati.",
  "tika-vin01t20:840_6": "Tasmā tadubhayaṁ samaṁ kātabbaṁ.",
  "tika-vin01t20:840_7": "Ubhayasamatāya hi appanā hoti.",
  "tika-vin01t20:840_8": "Apica samādhikammikassa balavatīpi saddhā vaṭṭati.",
  "tika-vin01t20:840_9": "Evañhi saddahanto okappento appanaṁ pāpuṇissati, samādhipaññāsu pana samādhikammikassa ekaggatā balavatī vaṭṭati.",
  "tika-vin01t20:840_10": "Evañhi so appanaṁ pāpuṇāti, vipassanākammikassa paññā balavatī vaṭṭati.",
  "tika-vin01t20:840_11": "Evañhi so lakkhaṇappaṭivedhaṁ pāpuṇāti, ubhinnaṁ pana samatāyapi appanā hotiyeva.",
  "tika-vin01t20:840_12": "Sati pana sabbattha balavatī vaṭṭati.",
  "tika-vin01t20:840_13": "Sati hi cittaṁ uddhaccapakkhikānaṁ saddhāvīriyapaññānaṁ vasena uddhaccapātato kosajjapakkhena ca samādhinā kosajjapātato rakkhati.",
  "tika-vin01t20:840_14": "Tasmā sā loṇadhūpanaṁ viya sabbabyañjanesu, sabbakammikaamacco viya ca sabbarājakiccesu sabbattha icchitabbā.",
  "tika-vin01t20:841_0": "Nimittakusalatā nāma pathavīkasiṇādikassa cittekaggatānimittassa akatassa karaṇakosallaṁ, katassa bhāvanākosallaṁ, bhāvanāya laddhassa rakkhaṇakosallañca, taṁ idha adhippetaṁ.",
  "tika-vin01t20:842_0": "Kathaṁ yasmiṁ samaye cittaṁ niggahetabbaṁ, tasmiṁ samaye cittaṁ niggaṇhāti?",
  "tika-vin01t20:842_1": "Yadāssa accāraddhavīriyatādīhi uddhataṁ cittaṁ hoti, tadā dhammavicayasambojjhaṅgādayo tayo abhāvetvā passaddhisambojjhaṅgādayo bhāveti.",
  "tika-vin01t20:842_2": "Vuttañhetaṁ bhagavatā –",
  "tika-vin01t20:843_0": "“Seyyathāpi, bhikkhave, puriso mahantaṁ aggikkhandhaṁ nibbāpetukāmo assa, so tattha sukkhāni ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni pakkhipeyya, mukhavātañca dadeyya, na ca paṁsukena okireyya, bhabbo nu kho so puriso taṁ mahantaṁ aggikkhandhaṁ nibbāpetunti.",
  "tika-vin01t20:843_1": "No hetaṁ, bhante.",
  "tika-vin01t20:843_2": "Evameva kho, bhikkhave, yasmiṁ samaye uddhataṁ cittaṁ hoti, akālo tasmiṁ samaye dhammavicayasambojjhaṅgassa bhāvanāya.",
  "tika-vin01t20:843_3": "Akālo vīriya…pe…",
  "tika-vin01t20:843_4": "akālo pītisambojjhaṅgassa bhāvanāya.",
  "tika-vin01t20:843_5": "Taṁ kissa hetu?",
  "tika-vin01t20:843_6": "Uddhataṁ, bhikkhave, cittaṁ, taṁ etehi dhammehi duvūpasamayaṁ hoti.",
  "tika-vin01t20:844_0": "“Yasmiṁ kho, bhikkhave, samaye uddhataṁ cittaṁ hoti, kālo tasmiṁ samaye passaddhisambojjhaṅgassa bhāvanāya.",
  "tika-vin01t20:844_1": "Kālo samādhi…pe…",
  "tika-vin01t20:844_2": "kālo upekkhāsambojjhaṅgassa bhāvanāya.",
  "tika-vin01t20:844_3": "Taṁ kissa hetu?",
  "tika-vin01t20:844_4": "Uddhataṁ, bhikkhave, cittaṁ, taṁ etehi dhammehi suvūpasamayaṁ hoti.",
  "tika-vin01t20:844_5": "Seyyathāpi, bhikkhave, puriso mahantaṁ aggikkhandhaṁ nibbāpetukāmo assa, so tattha allāni ceva tiṇāni pakkhipeyya, allāni ca gomayāni pakkhipeyya, allāni ca kaṭṭhāni pakkhipeyya, udakavātañca dadeyya, paṁsukena ca okireyya, bhabbo nu kho so puriso taṁ mahantaṁ aggikkhandhaṁ nibbāpetunti.",
  "tika-vin01t20:844_6": "Evaṁ, bhante”ti.",
  "tika-vin01t20:845_0": "Ettha ca yathāsakaṁ āhāravasena passaddhisambojjhaṅgādīnaṁ bhāvanā veditabbā.",
  "tika-vin01t20:845_1": "Vuttañhetaṁ bhagavatā –",
  "tika-vin01t20:846_0": "“Atthi, bhikkhave, kāyappassaddhi cittappassaddhi, tattha yonisomanasikārabahulīkāro ayamāhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā saṁvattati.",
  "tika-vin01t20:846_1": "Tathā atthi, bhikkhave, samathanimittaṁ abyagganimittaṁ, tattha yonisomanasikārabahulīkāro ayamāhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā saṁvattati…pe…",
  "tika-vin01t20:846_2": "tathā atthi, bhikkhave, upekkhāsambojjhaṅgaṭṭhānīyā dhammā, tattha yonisomanasikārabahulīkāro ayamāhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa bhiyyobhāvāya vepullāya bhāvanāya pāripūriyā saṁvattatī”ti.",
  "tika-vin01t20:847_0": "Tattha yathāssa passaddhiādayo uppannapubbā, taṁ ākāraṁ sallakkhetvā tesaṁ uppādanavasena pavattamanasikārova tīsu padesupi yonisomanasikāro nāma.",
  "tika-vin01t20:847_1": "Samathanimittanti ca samathassevetaṁ adhivacanaṁ, avikkhepaṭṭhena ca tasseva abyagganimittanti.",
  "tika-vin01t20:848_0": "Apica satta dhammā passaddhisambojjhaṅgassa uppādāya saṁvattanti –",
  "tika-vin01t20:848_1": "paṇītabhojanasevanatā, utusukhasevanatā, iriyāpathasukhasevanatā, majjhattappayogatā, sāraddhakāyapuggalaparivajjanatā, passaddhakāyapuggalasevanatā, tadadhimuttatāti.",
  "tika-vin01t20:849_0": "Ekādasa dhammā samādhisambojjhaṅgassa uppādāya saṁvattanti –",
  "tika-vin01t20:849_1": "vatthuvisadatā, nimittakusalatā, indriyasamattapaṭipādanatā, samaye cittassa niggahaṇatā, samaye cittassa paggahaṇatā, nirassādassa cittassa saddhāsaṁvegavasena sampahaṁsanatā, samappavattassa ajjhupekkhanatā, asamāhitapuggalaparivajjanatā, samāhitapuggalasevanatā, jhānavimokkhapaccavekkhaṇatā, tadadhimuttatāti.",
  "tika-vin01t20:850_0": "Pañca dhammā upekkhāsambojjhaṅgassa uppādāya saṁvattanti –",
  "tika-vin01t20:850_1": "sattamajjhattatā, saṅkhāramajjhattatā, sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā, tadadhimuttatāti.",
  "tika-vin01t20:850_2": "Iti imehi ākārehi ete dhamme uppādento passaddhisambojjhaṅgādayo bhāveti nāma.",
  "tika-vin01t20:850_3": "Evaṁ yasmiṁ samaye cittaṁ niggahetabbaṁ, tasmiṁ samaye cittaṁ niggaṇhāti.",
  "tika-vin01t20:851_0": "Kathañca yasmiṁ samaye cittaṁ paggahetabbaṁ, tasmiṁ samaye cittaṁ paggaṇhāti?",
  "tika-vin01t20:851_1": "Yadāssa atisithilavīriyatādīhi cittaṁ līnaṁ hoti, tadā passaddhisambojjhaṅgādayo tayo abhāvetvā dhammavicayasambojjhaṅgādayo bhāveti.",
  "tika-vin01t20:851_2": "Vuttañhetaṁ bhagavatā –",
  "tika-vin01t20:852_0": "“Seyyathāpi, bhikkhave, puriso parittaṁ aggiṁ ujjāletukāmo assa, so tattha allāni ceva tiṇāni pakkhipeyya…pe…",
  "tika-vin01t20:852_1": "paṁsukena ca okireyya, bhabbo nu kho so puriso taṁ parittaṁ aggiṁ ujjāletunti.",
  "tika-vin01t20:852_2": "No hetaṁ, bhante.",
  "tika-vin01t20:852_3": "Evameva kho, bhikkhave, yasmiṁ samaye līnaṁ cittaṁ hoti.",
  "tika-vin01t20:852_4": "Akālo tasmiṁ samaye passaddhisambojjhaṅgassa bhāvanāya.",
  "tika-vin01t20:852_5": "Akālo samādhi…pe…",
  "tika-vin01t20:852_6": "akālo upekkhāsambojjhaṅgassa bhāvanāya.",
  "tika-vin01t20:852_7": "Taṁ kissa hetu?",
  "tika-vin01t20:852_8": "Līnaṁ, bhikkhave, cittaṁ, taṁ etehi dhammehi dusamuṭṭhāpayaṁ hoti.",
  "tika-vin01t20:853_0": "“Yasmiñca kho, bhikkhave, samaye līnaṁ cittaṁ hoti, kālo tasmiṁ samaye dhammavicayasambojjhaṅgassa bhāvanāya, kālo vīriya…pe…",
  "tika-vin01t20:853_1": "kālo pītisambojjhaṅgassa bhāvanāya.",
  "tika-vin01t20:853_2": "Taṁ kissa hetu?",
  "tika-vin01t20:853_3": "Līnaṁ, bhikkhave, cittaṁ, taṁ etehi dhammehi susamuṭṭhāpayaṁ hoti.",
  "tika-vin01t20:853_4": "Seyyathāpi, bhikkhave, puriso parittaṁ aggiṁ ujjāletukāmo assa, so tattha sukkhāni ceva tiṇāni pakkhipeyya…pe…",
  "tika-vin01t20:853_5": "na ca paṁsukena okireyya, bhabbo nu kho so puriso taṁ parittaṁ aggiṁ ujjāletunti.",
  "tika-vin01t20:853_6": "Evaṁ, bhante”ti.",
  "tika-vin01t20:854_0": "Etthāpi yathāsakaṁ āhāravasena dhammavicayasambojjhaṅgādīnaṁ bhāvanā veditabbā.",
  "tika-vin01t20:854_1": "Vuttañhetaṁ bhagavatā –",
  "tika-vin01t20:855_0": "“Atthi, bhikkhave, kusalākusalā dhammā sāvajjānavajjā dhammā hīnappaṇītā dhammā kaṇhasukkasappaṭibhāgā dhammā, tattha yonisomanasikārabahulīkāro ayamāhāro anuppannassa vā dhammavicayasambojjhaṅgassa uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya pāripūriyā saṁvattati.",
  "tika-vin01t20:855_1": "Tathā atthi, bhikkhave, ārambhadhātu nikkamadhātu parakkamadhātu, tattha yonisomanasikārabahulīkāro ayamāhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā saṁvattati.",
  "tika-vin01t20:855_2": "Tathā atthi, bhikkhave, pītisambojjhaṅgaṭṭhānīyā dhammā, tattha yonisomanasikārabahulīkāro ayamāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa bhiyyobhāvāya vepullāya bhāvanāya pāripūriyā saṁvattatī”ti.",
  "tika-vin01t20:856_0": "Tattha sabhāvasāmaññalakkhaṇappaṭivedhavasena pavattamanasikāro kusalādīsu yonisomanasikāro nāma.",
  "tika-vin01t20:856_1": "Ārambhadhātuādīnaṁ uppādavasena pavattamanasikāro ārambhadhātuādīsu yonisomanasikāro nāma.",
  "tika-vin01t20:856_2": "Tattha ārambhadhātūti paṭhamavīriyaṁ vuccati.",
  "tika-vin01t20:856_3": "Nikkamadhātūti kosajjato nikkhantattā tato balavataraṁ.",
  "tika-vin01t20:856_4": "Parakkamadhātūti paraṁ paraṁ ṭhānaṁ akkamanato tatopi balavataraṁ.",
  "tika-vin01t20:856_5": "Pītisambojjhaṅgaṭṭhānīyā dhammāti pana pītiyā evetaṁ nāmaṁ, tassāpi uppādakamanasikāro yonisomanasikāro nāma.",
  "tika-vin01t20:857_0": "Apica satta dhammā dhammavicayasambojjhaṅgassa uppādāya saṁvattanti –",
  "tika-vin01t20:857_1": "paripucchakatā, vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā, gambhīrañāṇacariyapaccavekkhaṇā, tadadhimuttatāti.",
  "tika-vin01t20:858_0": "Ekādasa dhammā vīriyasambojjhaṅgassa uppādāya saṁvattanti –",
  "tika-vin01t20:858_1": "apāyādibhayapaccavekkhaṇatā, vīriyāyattalokiyalokuttaravisesādhigamānisaṁsadassitā, “buddhapaccekabuddhamahaāsāvakehi gatamaggo mayā gantabbo, so ca na sakkā kusītena gantu”nti evaṁ gamanavīthipaccavekkhaṇatā, dāyakānaṁ mahapphalatākaraṇena piṇḍāpacāyanatā, “vīriyārambhassa vaṇṇavādī me satthā, so ca anatikkamanīyasāsano, amhākañca bahūpakāro, paṭipattiyā ca pūjiyamāno pūjito hoti, na itarathā”ti evaṁ satthu mahattapaccavekkhaṇatā, “saddhammasaṅkhātaṁ me mahādāyajjaṁ gahetabbaṁ, tañca na sakkā kusītena gahetu”nti evaṁ dāyajjamahattapaccavekkhaṇatā, ālokasaññāmanasikārairiyāpathaparivattanaabbhokāsasevanādīhi thinamiddhavinodanatā, kusītapuggalaparivajjanatā, āraddhavīriyapuggalasevanatā, sammappadhānapaccavekkhaṇatā, tadadhimuttatāti.",
  "tika-vin01t20:859_0": "Ekādasa dhammā pītisambojjhaṅgassa uppādāya saṁvattanti –",
  "tika-vin01t20:859_1": "buddhānussati, dhammasaṅghasīlacāgadevatānussati, upasamānussati, lūkhapuggalaparivajjanatā, siniddhapuggalasevanatā, pasādanīyasuttantapaccavekkhaṇatā, tadadhimuttatāti.",
  "tika-vin01t20:859_2": "Iti imehi ākārehi ete dhamme uppādento dhammavicayasambojjhaṅgādayo bhāveti nāma.",
  "tika-vin01t20:859_3": "Evaṁ yasmiṁ samaye cittaṁ paggahetabbaṁ, tasmiṁ samaye cittaṁ paggaṇhāti.",
  "tika-vin01t20:860_0": "Kathaṁ yasmiṁ samaye cittaṁ sampahaṁsetabbaṁ, tasmiṁ samaye cittaṁ sampahaṁseti?",
  "tika-vin01t20:860_1": "Yadāssa paññāpayogamandatāya vā upasamasukhānadhigamena vā nirassādaṁ cittaṁ hoti, tadā naṁ aṭṭhasaṁvegavatthupaccavekkhaṇena saṁvejeti.",
  "tika-vin01t20:860_2": "Aṭṭha saṁvegavatthūni nāma jātijarābyādhimaraṇāni cattāri, apāyadukkhaṁ pañcamaṁ, atīte vaṭṭamūlakaṁ dukkhaṁ, anāgate vaṭṭamūlakaṁ dukkhaṁ, paccuppanne āhārapariyeṭṭhimūlakaṁ dukkhanti.",
  "tika-vin01t20:860_3": "Buddhadhammasaṅghaguṇānussaraṇena cassa pasādaṁ janeti.",
  "tika-vin01t20:860_4": "Evaṁ yasmiṁ samaye cittaṁ sampahaṁsetabbaṁ, tasmiṁ samaye cittaṁ sampahaṁseti.",
  "tika-vin01t20:861_0": "Kathaṁ yasmiṁ samaye cittaṁ ajjhupekkhitabbaṁ, tasmiṁ samaye cittaṁ ajjhupekkhati?",
  "tika-vin01t20:861_1": "Yadāssa evaṁ paṭipajjato alīnaṁ anuddhataṁ anirassādaṁ ārammaṇe samappavattaṁ samathavīthippaṭipannaṁ cittaṁ hoti, tadā tassa paggahaniggahasampahaṁsanesu abyāpāraṁ āpajjati sārathi viya ca samappavattesu assesu.",
  "tika-vin01t20:861_2": "Evaṁ yasmiṁ samaye cittaṁ ajjhupekkhitabbaṁ, tasmiṁ samaye cittaṁ ajjhupekkhati.",
  "tika-vin01t20:862_0": "Asamāhitapuggalaparivajjanā nāma nekkhammapaṭipadaṁ anāruḷhapubbānaṁ anekakiccappasutānaṁ vikkhittahadayānaṁ puggalānaṁ ārakā pariccāgo.",
  "tika-vin01t20:862_1": "Samāhitapuggalasevanā nāma nekkhammapaṭipadaṁ paṭipannānaṁ samādhilābhīnaṁ puggalānaṁ kālena kālaṁ upasaṅkamanaṁ.",
  "tika-vin01t20:862_2": "Tadadhimuttatā nāma samādhimuttatā, samādhigarusamādhininnasamādhipoṇasamādhipabbhāratāti attho.",
  "tika-vin01t20:862_3": "Evametaṁ dasavidhaṁ appanākosallaṁ sampādetabbaṁ. Tenāha –",
  "tika-vin01t20:862_4": "“imāni dasa appanākosallāni avijahantenā”ti.",
  "tika-vin01t20:862_5": "Tattha yena vidhinā appanāya kusalo hoti, so dasavidhopi vidhi appanākosallaṁ tannibbattaṁ vā ñāṇaṁ, evametaṁ dasavidhaṁ appanākosallaṁ sampādentassa paṭiladdhanimittasmiṁ appanā uppajjati.",
  "tika-vin01t20:862_6": "Vuttañhetaṁ –",
  "tika-vin01t20:863_0": "“Evañhi sampādayato, appanākosallaṁ imaṁ;",
  "tika-vin01t20:864_0": "Paṭiladdhe nimittasmiṁ, appanā sampavattatī”ti. ;",
  "tika-vin01t20:865_0": "Yogo karaṇīyoti appanākosallaṁ sampādentassapi yadi appanā na hoti, tena kammaṭṭhānānuyogaṁ avijahitvā reṇuādīsu madhukarādīnaṁ pavatti ākāraṁ sallakkhetvā līnuddhatabhāvehi mānasaṁ mocetvā vīriyasamataṁ yojentena punappunaṁ yogo kātabbo.",
  "tika-vin01t20:865_1": "Vuttañhetaṁ –",
  "tika-vin01t20:866_0": "“Evañhi paṭipannassa, sace sā nappavattati;",
  "tika-vin01t20:867_0": "Tathāpi na jahe yogaṁ, vāyametheva paṇḍito.",
  "tika-vin01t20:868_0": "“Hitvā hi sammavāyāmaṁ, visesaṁ nāma māṇavo;",
  "tika-vin01t20:869_0": "Adhigacche parittampi, ṭhānametaṁ na vijjati.",
  "tika-vin01t20:870_0": "“Cittappavattiākāraṁ, tasmā sallakkhayaṁ budho;",
  "tika-vin01t20:871_0": "Samataṁ vīriyasseva, yojayetha punappunaṁ.",
  "tika-vin01t20:872_0": "“Īsakampi layaṁ yantaṁ, paggaṇhetheva mānasaṁ;",
  "tika-vin01t20:873_0": "Accāraddhaṁ nisedhetvā, samameva pavattaye.",
  "tika-vin01t20:874_0": "“Reṇumhi uppaladale, sutte nāvāya nāḷiyā;",
  "tika-vin01t20:875_0": "Yathā madhukarādīnaṁ, pavatti sammavaṇṇitā.",
  "tika-vin01t20:876_0": "“Līnauddhatabhāvehi, mocayitvāna sabbaso;",
  "tika-vin01t20:877_0": "Evaṁ nimittābhimukhaṁ, mānasaṁ paṭipādaye”ti. ;",
  "tika-vin01t20:878_0": "Yathā hi acheko madhukaro “asukasmiṁ rukkhe pupphaṁ pupphita”nti ñatvā tikkhena vegena pakkhando taṁ atikkamitvā paṭinivattento khīṇe reṇumhi sampāpuṇāti, aparo acheko mandena javena pakkhando khīṇeyeva sampāpuṇāti, cheko pana samena javena pakkhando sukhena puppharāsiṁ sampatvā yāvadicchakaṁ reṇuṁ ādāya madhuṁ sampādetvā madhuṁ anubhavati, yathā ca sallakattaantevāsikesu udakathālagate uppalapatte satthakammaṁ sikkhantesu eko acheko vegena satthaṁ pātento uppalapattaṁ dvidhā vā chindati, udake vā paveseti, aparo acheko chijjanapavesanabhayā satthakena phusitumpi na visahati, cheko pana samena payogena tattha satthapadaṁ dassetvā pariyodātasippo hutvā tathārūpesu ṭhānesu kammaṁ katvā lābhaṁ labhati, yathā ca “yo catubyāmappamāṇaṁ makkaṭakasuttaṁ āharati, so cattāri sahassāni labhatī”ti raññā vutte eko achekapuriso vegena makkaṭakasuttaṁ ākaḍḍhanto tahiṁ tahiṁ chindatiyeva, aparo acheko chedanabhayā hatthena phusitumpi na visahati, cheko pana koṭito paṭṭhāya samena payogena daṇḍake veṭhetvā āharitvā lābhaṁ labhati, yathā ca acheko niyāmako balavavāte laṅkāraṁ pūrento nāvaṁ videsaṁ pakkhandāpeti, aparo acheko mandavāte laṅkāraṁ oropento nāvaṁ tattheva ṭhapeti, cheko pana mandavāte pūretvā balavavāte aḍḍhalaṅkāraṁ katvā sotthinā icchitaṭṭhānaṁ pāpuṇāti, yathā ca “yo telena achaḍḍento nāḷiṁ pūreti, so lābhaṁ labhatī”ti ācariyena antevāsikānaṁ vutte eko acheko lābhaluddho vegena pūrento telaṁ chaḍḍeti, aparo acheko telachaḍḍanabhayā āsiñcitumpi na visahati, cheko pana samena payogena pūretvā lābhaṁ labhati, evameva eko bhikkhu uppanne nimitte “sīghameva appanaṁ pāpuṇissāmī”ti gāḷhaṁ vīriyaṁ karoti, tassa cittaṁ accāraddhavīriyattā uddhacce patati, so na sakkoti appanaṁ pāpuṇituṁ.",
  "tika-vin01t20:878_1": "Eko accāraddhavīriyatāya dosaṁ disvā “kiṁ dāni me appanāyā”ti vīriyaṁ hāpeti, tassa cittaṁ atilīnavīriyattā kosajje patati, sopi na sakkoti appanaṁ pāpuṇituṁ.",
  "tika-vin01t20:878_2": "Yo pana īsakampi līnaṁ līnabhāvato, uddhataṁ uddhaccato mocetvā samena payogena nimittābhimukhaṁ pavatteti, so appanaṁ pāpuṇāti, tādisena bhavitabbaṁ.",
  "tika-vin01t20:879_0": "Idāni evaṁ paṭipannassa appanāpavattiṁ dassento “tassevaṁ anuyuttassā”tiādimāha.",
  "tika-vin01t20:879_1": "Tattha paṭhamaṁ parikammantiādi aggahitaggahaṇena vuttaṁ, gahitaggahaṇena pana avisesena sabbesaṁ sabbā samaññā.",
  "tika-vin01t20:879_2": "Sabbānipi hi appanāya parikammattā paṭisaṅkhārakattā “parikammānī”tipi, yathā gāmādīnaṁ āsannappadeso “gāmūpacāro gharūpacāro”ti vuccati, evaṁ appanāya āsannattā samīpacārittā vā “upacārānī”tipi, ito pubbe parikammānaṁ upari appanāya ca anulomanato “anulomānī”tipi vuccanti.",
  "tika-vin01t20:879_3": "Yañcettha sabbantimaṁ, taṁ parittagottābhibhavanato mahaggatagottabhāvanato ca “gotrabhū”tipi vuccati.",
  "tika-vin01t20:879_4": "Gaṁ tāyatīti hi gottaṁ, parittanti pavattamānaṁ abhidhānaṁ buddhiñca ekaṁsikavisayatāya rakkhatīti parittagottaṁ.",
  "tika-vin01t20:879_5": "Yathā hi buddhi ārammaṇabhūtena atthena vinā na vattati, evaṁ abhidhānaṁ abhidheyyabhūtena, tasmā so tāni tāyati rakkhatīti vuccati.",
  "tika-vin01t20:879_6": "Taṁ pana mahaggatānuttaravidhuraṁ kāmataṇhāya gocarabhūtaṁ kāmāvacaradhammānaṁ āveṇikarūpaṁ daṭṭhabbaṁ.",
  "tika-vin01t20:879_7": "Mahaggatagottepi iminā nayena attho veditabbo.",
  "tika-vin01t20:879_8": "Iti evarūpassa parittagottassa abhibhavanato mahaggatagottassa ca bhāvanato uppādanato antimaṁ “gotrabhū”tipi vuccati.",
  "tika-vin01t20:879_9": "Catutthameva hi pañcamaṁ vāti khippābhiññadandhābhiññānaṁ vasena vuttaṁ.",
  "tika-vin01t20:879_10": "Khippābhiññassa hi catutthaṁ appeti, dandhābhiññassa pañcamaṁ.",
  "tika-vin01t20:879_11": "Kasmā pana catutthaṁ pañcamaṁ vā appeti, na chaṭṭhaṁ vā sattamaṁ vāti āha “āsannabhavaṅgapātattā”ti.",
  "tika-vin01t20:879_12": "Yathā hi puriso chinnapapātābhimukho dhāvanto ṭhātukāmopi pariyante pādaṁ katvā ṭhātuṁ na sakkoti, papāte eva patati, evaṁ chaṭṭhaṁ vā sattamaṁ vā appetuṁ na sakkoti bhavaṅgassa āsannattā.",
  "tika-vin01t20:879_13": "Tasmā catutthapañcamesuyeva appanā hotīti veditabbā.",
  "tika-vin01t20:880_0": "“Purimā purimā kusalā dhammā pacchimānaṁ pacchimānaṁ kusalānaṁ dhammānaṁ āsevanapaccayena paccayo”ti vuttattā “āsevanapaccayena kusalā dhammā balavanto hontī”ti āha.",
  "tika-vin01t20:880_1": "Yathā aladdhāsevanaṁ paṭhamaṁ javanaṁ dubbalattā gotrabhuṁ na uppādeti, laddhāsevanaṁ pana balavabhāvato dutiyaṁ vā tatiyaṁ vā gotrabhuṁ uppādeti, evaṁ laddhāsevanatāya balavabhāvato chaṭṭhampi sattamampi appetīti therassa adhippāyo. Tenāha –",
  "tika-vin01t20:880_2": "“tasmā chaṭṭhaṁ sattamaṁ vā appetī”ti.",
  "tika-vin01t20:880_3": "Tanti therassa vacanaṁ.",
  "tika-vin01t20:880_4": "Paṭikkhittanti suttasuttānulomaācariyavādehi anupatthambhitattā “attanomatimattaṁ therasseta”nti vatvā paṭikkhittaṁ.",
  "tika-vin01t20:880_5": "“Purimā purimā kusalā dhammā”ti pana suttapadamakāraṇaṁ āsevanapaccayalābhassa balavabhāve anekantikattā.",
  "tika-vin01t20:880_6": "Tathā hi aladdhāsevanāpi paṭhamacetanā diṭṭhadhammavedanīyā hoti, laddhāsevanā dutiyacetanā yāva chaṭṭhacetanā aparāpariyavedanīyā.",
  "tika-vin01t20:880_7": "Yadi chaṭṭhaṁ sattamañca parikkhīṇajavattā dubbalaṁ, na āsevanapaccayena balavaṁ, kathaṁ sattamajavanacetanā upapajjavedanīyā ānantariyā ca hotīti?",
  "tika-vin01t20:880_8": "Nāyaṁ viseso āsevanapaccayalābhena balavappattiyā kiñcarahi kiriyāvatthāvisesato.",
  "tika-vin01t20:880_9": "Kiriyāvatthā hi ādimajjhapariyosānavasena tividhā.",
  "tika-vin01t20:880_10": "Tattha pariyosānāvatthāya sanniṭṭhāpakacetanābhāvena upapajjavedanīyāditā hoti, na balavabhāvenāti daṭṭhabbaṁ.",
  "tika-vin01t20:880_11": "“Paṭisandhiyā anantarapaccayabhāvino vipākasantānassa anantarapaccayabhāvena tathā abhisaṅkhatattā”ti ca vadanti, tasmā chaṭṭhasattamānaṁ papātābhimukhatāya parikkhīṇajavatā na sakkā nivāretuṁ.",
  "tika-vin01t20:880_12": "Pubbabhāgacittānīti tīṇi cattāri vā cittāni.",
  "tika-vin01t20:881_0": "Etthāti etissaṁ kāyānupassanāyaṁ.",
  "tika-vin01t20:881_1": "Pārisuddhiṁ pattukāmoti adhigantukāmo samāpajjitukāmo ca.",
  "tika-vin01t20:881_2": "Tattha sallakkhaṇāvivaṭṭanāvasena adhigantukāmo, sallakkhaṇavasena samāpajjitukāmoti yojetabbaṁ.",
  "tika-vin01t20:881_3": "Āvajjanasamāpajjana…pe…",
  "tika-vin01t20:881_4": "vasippattanti ettha evaṁ tāva pañca vasiyo veditabbā –",
  "tika-vin01t20:881_5": "paṭhamajjhānato vuṭṭhāya paṭhamaṁ vitakkaṁ āvajjayato bhavaṅgaṁ upacchinditvā uppannāvajjanānantaraṁ vitakkārammaṇāneva cattāri pañca javanāni javanti, tato dve bhavaṅgāni, tato pana vicārārammaṇaṁ āvajjanaṁ vuttanayeneva javanānīti evaṁ pañcasu jhānaṅgesu yadā nirantaraṁ cittaṁ pesetuṁ sakkoti, athassa āvajjanavasī siddhā hoti.",
  "tika-vin01t20:881_6": "Ayaṁ pana bhavaṅgadvayantaritā matthakappattā vasī bhagavato yamakapāṭihāriye labbhati, aññesaṁ vā dhammasenāpatiādīnaṁ evarūpe uṭṭhāya samuṭṭhāya lahutaraṁ āvajjanavasīnibbattanakāle.",
  "tika-vin01t20:881_7": "Sā ca kho ittarā parittakālā, na satthu yamakapāṭihāriye viya ciratarappabandhavatī.",
  "tika-vin01t20:881_8": "Tathā hi taṁ sāvakehi asādhāraṇaṁ vuttaṁ.",
  "tika-vin01t20:881_9": "Ito paraṁ sīghatarā āvajjanavasī nāma natthi.",
  "tika-vin01t20:882_0": "Āyasmato pana mahāmoggallānassa nandopanandanāgarājadamane viya sīghaṁ samāpajjanasamatthatā samāpajjanavasī nāma.",
  "tika-vin01t20:882_1": "Ettha ca samāpajjitukāmatānantaraṁ dvīsu bhavaṅgesu uppannesu bhavaṅgaṁ upacchinditvā uppannāvajjanānantaraṁ samāpajjanaṁ sīghaṁ samāpajjanasamatthatā.",
  "tika-vin01t20:882_2": "Ayañca matthakappattā samāpajjanavasī satthu dhammadesanāyaṁ labbhati, taṁ sandhāya vuttaṁ “so kho ahaṁ, aggivessana, tassāyeva kathāya pariyosāne tasmiṁyeva purimasmiṁ samādhinimitte ajjhattameva cittaṁ saṇṭhapemi sannisādemi ekodiṁ karomi samādahāmi, yena sudaṁ niccakappaṁ viharāmī”ti.",
  "tika-vin01t20:882_3": "Ito sīghatarā hi samāpajjanavasī nāma natthi.",
  "tika-vin01t20:883_0": "Accharāmattaṁ vā dasaccharāmattaṁ vā khaṇaṁ jhānaṁ ṭhapetuṁ samatthatā adhiṭṭhānavasī nāma.",
  "tika-vin01t20:883_1": "Tatheva accharāmattaṁ vā dasaccharāmattaṁ vā lahukaṁ khaṇaṁ jhānasamaṅgī hutvā jhānato vuṭṭhātuṁ samatthatā vuṭṭhānavasī nāma.",
  "tika-vin01t20:883_2": "Bhavaṅgacittappavattiyeva hettha jhānato vuṭṭhānaṁ nāma.",
  "tika-vin01t20:883_3": "Ettha ca yathā “ettakameva khaṇaṁ jhānaṁ ṭhapessāmī”ti pubbaparikammavasena adhiṭṭhānasamatthatā adhiṭṭhānavasī, evaṁ “ettakameva khaṇaṁ jhānasamaṅgī hutvā jhānato vuṭṭhahissāmī”ti pubbaparikammavasena vuṭṭhānasamatthatā vuṭṭhānavasīti veditabbā, yā samāpattivuṭṭhānakusalatāti vuccati.",
  "tika-vin01t20:883_4": "Paccavekkhaṇavasī pana āvajjanavasiyā eva vuttā.",
  "tika-vin01t20:883_5": "Paccavekkhaṇajavanāneva hi tattha āvajjanānantarāni.",
  "tika-vin01t20:883_6": "Yadaggena hi āvajjanavasīsiddhi, tadaggena paccavekkhaṇavasīsiddhi veditabbā.",
  "tika-vin01t20:884_0": "Arūpapubbaṅgamaṁ vā…pe…",
  "tika-vin01t20:884_1": "vipassanaṁ paṭṭhapetīti saṅkhepato vuttamatthaṁ vitthārato dassetuṁ “katha”ntiādi vuttaṁ.",
  "tika-vin01t20:884_2": "Tattha jhānaṅgāni pariggahetvāti vitakkādīni jhānaṅgāni taṁsampayutte ca dhamme salakkhaṇarasādivasena pariggahetvā.",
  "tika-vin01t20:884_3": "“Jhānaṅgānī”ti hi idaṁ nidassanamattaṁ, jhānaṅgāni pana passanto taṁsampayutte ca dhamme passati.",
  "tika-vin01t20:884_4": "Tesaṁ nissayaṁ hadayavatthunti yathā nāma puriso antogehe sappaṁ disvā anubandhamāno tassa āsayaṁ passati, evameva kho ayampi yogāvacaro te arūpadhamme upaparikkhanto “ime dhammā kiṁ nissāya pavattantī”ti pariyesamāno tesaṁ nissayaṁ hadayavatthuṁ passati.",
  "tika-vin01t20:884_5": "Jhānaṅgāni arūpanti ettha taṁsampayuttadhammānampi gahaṇaṁ veditabbaṁ.",
  "tika-vin01t20:885_0": "Arūpapubbaṅgamaṁ rūpapariggahaṁ dassetvā idāni rūpapubbaṅgamaṁ arūpapariggahaṁ dassento “atha vā”tiādimāha.",
  "tika-vin01t20:885_1": "Kesādīsu koṭṭhāsesu…pe…",
  "tika-vin01t20:885_2": "taṁnissitarūpāni ca pariggahetvāti ettha pana kese tāva thaddhalakkhaṇaṁ pathavīdhātūti pariggahetabbaṁ, tattheva ābandhanalakkhaṇaṁ āpodhātūti, paripācanalakkhaṇaṁ tejodhātūti, vitthambhanalakkhaṇaṁ vāyodhātūti evaṁ sabbakoṭṭhāsesu ekekasmiṁ koṭṭhāse cattāri cattāri mahābhūtāni pariggahetabbāni.",
  "tika-vin01t20:885_3": "Athānena yāthāvato sarasalakkhaṇato āvibhūtāsu dhātūsu kammasamuṭṭhānamhi tāva kese vuttalakkhaṇā tā catasso ca dhātuyo taṁnissito ca vaṇṇo gandho raso ojā jīvitaṁ kāyapasādoti evaṁ kāyadasakavasena dasa rūpāni, tattheva bhāvassa atthitāya bhāvadasakavasena dasa rūpāni, āhārasamuṭṭhānaṁ ojaṭṭhamakaṁ, utusamuṭṭhānaṁ cittasamuṭṭhānanti aparānipi catuvīsatīti evaṁ catusamuṭṭhānesu catuvīsatikoṭṭhāsesu catucattālīsa rūpāni pariggahetabbāni.",
  "tika-vin01t20:885_4": "Sedo assu kheḷo siṅghāṇikāti ime pana catūsu utucittasamuṭṭhānesu dvinnaṁ ojaṭṭhamakānaṁ vasena soḷasa soḷasa rūpāni.",
  "tika-vin01t20:885_5": "Udariyaṁ karīsaṁ pubbaṁ muttanti imesu catūsu utusamuṭṭhānesu utusamuṭṭhānasseva ojaṭṭhamakassa vasena aṭṭha aṭṭha rūpāni pariggahetabbāni.",
  "tika-vin01t20:885_6": "Esa tāva dvattiṁsākāre nayo.",
  "tika-vin01t20:886_0": "Ye pana imasmiṁ dvattiṁsākāre āvibhūte apare cattāro tejokoṭṭhāsā, cha vāyokoṭṭhāsāti dasa ākārā āvi bhavanti, tattha asitādiparipācake tāva kammajatejokoṭṭhāsamhi ojaṭṭhamakañceva jīvitañcāti nava rūpāni, tathā cittaje assāsapassāsakoṭṭhāse ojaṭṭhamakañceva saddo cāti nava, sesesu catusamuṭṭhānesu aṭṭhasu jīvitanavakañceva tīṇi ca ojaṭṭhamakānīti tettiṁsa tettiṁsa rūpāni pariggahetabbāni.",
  "tika-vin01t20:886_1": "Evaṁ vitthārato dvācattālīsākāravasena imesu bhūtupādāyarūpesu pākaṭesu jātesu vatthudvāravasena pañca cakkhudasakādayo hadayavatthudasakañcāti aparānipi saṭṭhi rūpāni pariggahetabbāni.",
  "tika-vin01t20:886_2": "Sace panassa tena tena mukhena rūpaṁ pariggahetvā arūpaṁ pariggaṇhato sukhumattā arūpaṁ na upaṭṭhāti, tena dhuranikkhepaṁ akatvā rūpameva punappunaṁ sammasitabbaṁ manasi kātabbaṁ pariggahetabbaṁ vavatthapetabbaṁ.",
  "tika-vin01t20:886_3": "Yathā yathā hissa rūpaṁ suvikkhālitaṁ hoti nijjaṭaṁ suparisuddhaṁ, tathā tathā tadārammaṇā arūpadhammā sayameva pākaṭā honti.",
  "tika-vin01t20:887_0": "Yathā hi cakkhumato purisassa aparisuddhe ādāse mukhanimittaṁ olokentassa nimittaṁ na paññāyatīti na ādāsaṁ chaḍḍeti, atha kho naṁ punappunaṁ parimajjati, tassa parisuddhe ādāse nimittaṁ sayameva pākaṭaṁ hoti, evameva tena bhikkhunā dhuranikkhepaṁ akatvā rūpameva punappunaṁ sammasitabbaṁ manasi kātabbaṁ pariggahetabbaṁ vavatthapetabbaṁ.",
  "tika-vin01t20:887_1": "Yathā yathā hissa rūpaṁ suvikkhālitaṁ hoti nijjaṭaṁ suparisuddhaṁ, tathā tathā tadārammaṇā arūpadhammā sayameva pākaṭā honti.",
  "tika-vin01t20:887_2": "Evaṁ suvisuddharūpapariggahassa panassa arūpadhammā tīhākārehi upaṭṭhahanti phassavasena vā vedanāvasena vā viññāṇavasena vā.",
  "tika-vin01t20:888_0": "Kathaṁ ?",
  "tika-vin01t20:888_1": "Ekassa tāva “kese pathavīdhātu kakkhaḷalakkhaṇā…pe…",
  "tika-vin01t20:888_2": "assāsapassāse pathavīdhātu kakkhaḷalakkhaṇā”tiādinā nayena dhātuyo pariggaṇhantassa paṭhamābhinipāto phasso, taṁsampayuttā vedanā vedanākkhandho, saññā saññākkhandho, saddhiṁ phassena cetanā saṅkhārakkhandho, cittaṁ viññāṇakkhandhoti upaṭṭhāti.",
  "tika-vin01t20:888_3": "Evaṁ arūpadhammā phassavasena upaṭṭhahanti.",
  "tika-vin01t20:888_4": "Ekassa “kese pathavīdhātu kakkhaḷalakkhaṇā…pe…",
  "tika-vin01t20:888_5": "assāsapassāse pathavīdhātu kakkhaḷalakkhaṇā”ti tadārammaṇarasānubhavanakavedanā vedanākkhandho, taṁsampayuttā saññā saññākkhandho, taṁsampayutto phasso ca cetanā ca saṅkhārakkhandho, taṁsampayuttaṁ cittaṁ viññāṇakkhandhoti upaṭṭhāti.",
  "tika-vin01t20:888_6": "Evaṁ vedanāvasena arūpadhammā upaṭṭhahanti.",
  "tika-vin01t20:888_7": "Aparassa “kese pathavīdhātu kakkhaḷalakkhaṇā…pe…",
  "tika-vin01t20:888_8": "assāsapassāse pathavīdhātu kakkhaḷalakkhaṇā”ti ārammaṇapaṭivijānanaṁ viññāṇakkhandho, taṁsampayuttā vedanā vedanākkhandho, saññā saññākkhandho, phasso ca cetanā ca saṅkhārakkhandhoti upaṭṭhāti.",
  "tika-vin01t20:888_9": "Evaṁ viññāṇavasena arūpadhammā upaṭṭhahanti.",
  "tika-vin01t20:888_10": "Etenevupāyena “kammasamuṭṭhāne kese pathavīdhātu kakkhaḷalakkhaṇā”tiādinā nayena dvācattālīsāya dhātukoṭṭhāsesu catunnaṁ catunnaṁ dhātūnaṁ vasena sesesupi vatthu cakkhādīsu dasakesu manodhātumanoviññāṇadhātūnaṁ nissayalakkhaṇaṁ hadayavatthu rūpābhighātārahabhūtappasādalakkhaṇaṁ cakkhūtiādinā vatthudvāravasena pariggaṇhantassa paṭhamābhinipāto phasso, taṁsampayuttā vedanā vedanākkhandhotiādinā phassādivasena tīhi ākārehi arūpadhammā upaṭṭhahanti.",
  "tika-vin01t20:888_11": "Tena vuttaṁ “yathāpariggahitarūpārammaṇaṁ yathāpariggahitarūpavatthudvārārammaṇaṁ vā sasampayuttadhammaṁ viññāṇañca passatī”ti.",
  "tika-vin01t20:889_0": "Idāni aññathāpi rūpapubbaṅgamaṁ arūpapariggahaṁ dassento “atha vā”tiādimāha.",
  "tika-vin01t20:889_1": "Tattha yathā hītiādi kāyassa cittassa ca assāsapassāsānaṁ samudayabhāvadassanaṁ.",
  "tika-vin01t20:889_2": "Kammāragaggarīti kammārānaṁ ukkāya aggidhamanabhastā.",
  "tika-vin01t20:889_3": "Dhamamānāyāti dhūmāyantiyā, vātaṁ gāhāpentiyāti attho.",
  "tika-vin01t20:889_4": "Tajjanti tadanurūpaṁ.",
  "tika-vin01t20:889_5": "Evamevanti ettha kammāragaggarī viya karajakāyo, vāyāmo viya cittaṁ daṭṭhabbaṁ.",
  "tika-vin01t20:889_6": "Kiñcāpi assāsapassāsā cittasamuṭṭhānā, karajakāyaṁ pana vinā tesaṁ appavattanato “kāyañca cittañca paṭicca assāsapassāsā”ti vuttaṁ.",
  "tika-vin01t20:890_0": "Tassāti nāmarūpassa.",
  "tika-vin01t20:890_1": "Paccayaṁ pariyesatīti “avijjāsamudayā rūpasamudayo”tiādinā avijjādikaṁ paccayaṁ pariyesati vīmaṁsati pariggaṇhāti.",
  "tika-vin01t20:890_2": "Kaṅkhaṁ vitaratīti “ahosiṁ nu kho ahaṁ atītamaddhāna”ntiādinayappavattaṁ soḷasavatthukaṁ vicikicchaṁ atikkamati pajahati.",
  "tika-vin01t20:890_3": "“Yaṁ kiñci rūpaṁ atītānāgatapaccuppanna”ntiādinayappavattaṁ kalāpasammasanaṁ.",
  "tika-vin01t20:890_4": "Pubbabhāgeti paṭipadāñāṇadassanavisuddhipariyāpannāya udayabbayānupassanāya pubbabhāge uppanne.",
  "tika-vin01t20:890_5": "Obhāsādayoti obhāso ñāṇaṁ pīti passaddhi sukhaṁ adhimokkho paggaho upekkhā upaṭṭhānaṁ nikantīti ime obhāsādayo dasa.",
  "tika-vin01t20:891_0": "Tattha obhāsoti vipassanobhāso, so ca vipassanācittasamuṭṭhitaṁ santatipatitaṁ utusamuṭṭhānañca pabhassararūpaṁ.",
  "tika-vin01t20:891_1": "Tattha vipassanācittasamuṭṭhitaṁ yogino sarīraṭṭhameva pabhassaraṁ hutvā tiṭṭhati cittajarūpānaṁ sarīraṁ muñcitvā bahi appavattanato, itaraṁ sarīraṁ muñcitvā ñāṇānubhāvānurūpaṁ samantato pattharati, taṁ tasseva paññāyati.",
  "tika-vin01t20:891_2": "Tena phuṭṭhokāse rūpagatampi passati, passanto ca cakkhuviññāṇena passati, udāhu manoviññāṇenāti vīmaṁsitabbanti vadanti.",
  "tika-vin01t20:891_3": "Dibbacakkhulābhino viya taṁ manoviññāṇaviññeyyamevāti vattuṁ yuttaṁ viya dissati.",
  "tika-vin01t20:891_4": "So kho panāyaṁ obhāso kassaci bhikkhuno pallaṅkaṭṭhānamattameva obhāsento uppajjati, kassaci antogabbhaṁ, kassaci bahigabbhampi, kassaci sakalavihāraṁ, gāvutaṁ, aḍḍhayojanaṁ, yojanaṁ, dviyojanaṁ, tiyojanaṁ, kassaci pathavītalato yāva akaniṭṭhabrahmalokā ekālokaṁ kurumāno.",
  "tika-vin01t20:891_5": "Bhagavato pana dasasahassilokadhātuṁ obhāsento udapādi.",
  "tika-vin01t20:891_6": "Tasmiṁ pana uppanne yogāvacaro “na vata me ito pubbe evarūpo obhāso uppannapubbo, addhā maggappattosmi phalappattosmī”ti amaggameva “maggo”ti, aphalameva ca “phala”nti gaṇhāti.",
  "tika-vin01t20:891_7": "Tassa amaggaṁ “maggo”ti aphalaṁ vā “phala”nti gaṇhato vipassanāvīthi ukkantā nāma hoti.",
  "tika-vin01t20:891_8": "So attano mūlakammaṭṭhānaṁ vissajjetvā obhāsameva assādento nisīdati.",
  "tika-vin01t20:892_0": "Ñāṇanti vipassanāñāṇaṁ.",
  "tika-vin01t20:892_1": "Tassa kira rūpārūpadhamme tulayantassa tīrayantassa vissaṭṭhaindavajiramiva avihatavegaṁ tikhiṇaṁ sūraṁ ativisadaṁ ñāṇaṁ uppajjati.",
  "tika-vin01t20:893_0": "Pītīti vipassanāpīti.",
  "tika-vin01t20:893_1": "Tassa kira tasmiṁ samaye khuddikā pīti khaṇikā pīti okkantikā pīti ubbegā pīti pharaṇā pītīti ayaṁ pañcavidhā pīti sakalasarīraṁ pūrayamānā uppajjati.",
  "tika-vin01t20:894_0": "Passaddhīti vipassanāpassaddhi.",
  "tika-vin01t20:894_1": "Tassa kira tasmiṁ samaye rattiṭṭhāne vā divāṭṭhāne vā nisinnassa kāyacittānaṁ neva daratho, na gāravaṁ, na kakkhaḷatā, na akammaññatā, na gelaññaṁ, na vaṅkatā hoti, atha kho panassa kāyacittāni passaddhāni lahūni mudūni kammaññāni suvisadāni ujukāniyeva honti.",
  "tika-vin01t20:894_2": "So imehi passaddhādīhi anuggahitakāyacitto tasmiṁ samaye amānusiṁ nāma ratiṁ anubhavati.",
  "tika-vin01t20:894_3": "Yaṁ sandhāya vuttaṁ –",
  "tika-vin01t20:895_0": "“Suññāgāraṁ paviṭṭhassa, santacittassa bhikkhuno;",
  "tika-vin01t20:896_0": "Amānusī ratī hoti, sammā dhammaṁ vipassato.",
  "tika-vin01t20:897_0": "“Yato yato sammasati, khandhānaṁ udayabbayaṁ;",
  "tika-vin01t20:898_0": "Labhatī pītipāmojjaṁ, amataṁ taṁ vijānata”nti. ;",
  "tika-vin01t20:899_0": "Evamassa imaṁ amānusiṁ ratiṁ sādhayamānā lahutādisampayuttā passaddhi uppajjati.",
  "tika-vin01t20:900_0": "Sukhanti vipassanāsukhaṁ.",
  "tika-vin01t20:900_1": "Tassa kira tasmiṁ samaye sakalasarīraṁ abhisandayamānaṁ atipaṇītaṁ sukhamuppajjati.",
  "tika-vin01t20:901_0": "Adhimokkhoti saddhā.",
  "tika-vin01t20:901_1": "Vipassanāsampayuttāyeva hissa cittacetasikānaṁ atisayappasādabhūtā balavatī saddhā uppajjati.",
  "tika-vin01t20:902_0": "Paggahoti vīriyaṁ.",
  "tika-vin01t20:902_1": "Vipassanāsampayuttameva hissa asithilamanaccāraddhaṁ supaggahitaṁ vīriyaṁ uppajjati.",
  "tika-vin01t20:903_0": "Upaṭṭhānanti sati.",
  "tika-vin01t20:903_1": "Vipassanāsampayuttāyeva hissa sūpaṭṭhitā suppatiṭṭhitā nikhātā acalā pabbatarājasadisā sati uppajjati.",
  "tika-vin01t20:903_2": "So yaṁ yaṁ ṭhānaṁ āvajjati samannāharati manasi karoti paccavekkhati, taṁ taṁ ṭhānamassa okkantitvā pakkhanditvā dibbacakkhuno paraloko viya satiyā upaṭṭhāti.",
  "tika-vin01t20:904_0": "Upekkhāti vipassanupekkhā ceva āvajjanupekkhā ca.",
  "tika-vin01t20:904_1": "Tasmiñhissa samaye sabbasaṅkhāresu majjhattabhūtā vipassanupekkhā balavatī uppajjati, manodvāre āvajjanupekkhāpi.",
  "tika-vin01t20:904_2": "Sā hissa taṁ taṁ ṭhānaṁ āvajjentassa vissaṭṭhaindavajiramiva pattapuṭe pakkhandatattanārāco viya ca sūrā tikhiṇā hutvā vahati.",
  "tika-vin01t20:905_0": "Nikantīti vipassanānikanti.",
  "tika-vin01t20:905_1": "Evaṁ obhāsādipaṭimaṇḍitāya hissa vipassanāya ālayaṁ kurumānā sukhumā santākārā nikanti uppajjati, yā “kileso”ti pariggahetumpi na sakkā hoti.",
  "tika-vin01t20:906_0": "Yathā ca obhāse, evaṁ etesupi aññatarasmiṁ uppanne yogāvacaro “na vata me ito pubbe evarūpaṁ ñāṇaṁ uppannapubbaṁ, evarūpā pīti, passaddhi, sukhaṁ, adhimokkho, paggaho, upaṭṭhānaṁ, upekkhā, nikanti uppannapubbā, addhā maggappattosmi phalappattosmī”ti amaggameva “maggo”ti aphalameva ca “phala”nti gaṇhāti, tassa amaggaṁ “maggo”ti aphalaṁ “phala”nti gaṇhato vipassanāvīthi ukkantā nāma hoti.",
  "tika-vin01t20:906_1": "So attano mūlakammaṭṭhānaṁ vissajjetvā nikantimeva assādento nisīdati.",
  "tika-vin01t20:907_0": "Ettha ca obhāsādayo upakkilesavatthutāya “upakkilesā”ti vuttā, na akusalattā, nikanti pana upakkileso ceva upakkilesavatthu ca.",
  "tika-vin01t20:907_1": "Vatthuvaseneva cete dasa, gāhavasena pana samatiṁsa honti. Kathaṁ?",
  "tika-vin01t20:907_2": "“Mama obhāso uppanno”ti gaṇhato hi diṭṭhiggāho hoti, “manāpo vata obhāso uppanno”ti gaṇhato mānaggāho, obhāsaṁ assādayato taṇhāgāho.",
  "tika-vin01t20:907_3": "Iti obhāse diṭṭhimānataṇhāvasena tayo gāhā.",
  "tika-vin01t20:907_4": "Tathā sesesupīti evaṁ gāhavasena samatiṁsa upakkilesā honti.",
  "tika-vin01t20:907_5": "Tesaṁ vasena akusalo abyatto yogāvacaro obhāsādīsu kampati vikkhipati, obhāsādīsu ekekaṁ “etaṁ mama, esohamasmi, eso me attā”ti samanupassati.",
  "tika-vin01t20:907_6": "Tenāhu porāṇā –",
  "tika-vin01t20:908_0": "“Obhāse ceva ñāṇe ca, pītiyā ca vikampati;",
  "tika-vin01t20:909_0": "Passaddhiyā sukhe ceva, yehi cittaṁ pavedhati.",
  "tika-vin01t20:910_0": "“Adhimokkhe ca paggāhe, upaṭṭhāne ca kampati;",
  "tika-vin01t20:911_0": "Upekkhāvajjanāya ceva, upekkhāya ca nikantiyā”ti.",
  "tika-vin01t20:912_0": "Kusalo paṇḍito byatto buddhisampanno yogāvacaro obhāsādīsu uppannesu “ayaṁ kho me obhāso uppanno, so kho panāyaṁ anicco saṅkhato paṭiccasamuppanno khayadhammo vayadhammo virāgadhammo nirodhadhammo”ti iti vā taṁ paññāya paricchindati upaparikkhati.",
  "tika-vin01t20:912_1": "Atha vā panassa evaṁ hoti –",
  "tika-vin01t20:912_2": "sace obhāso attā bhaveyya, attāti gahetuṁ vaṭṭeyya, anattāva panāyaṁ “attā”ti gahito.",
  "tika-vin01t20:912_3": "Tasmā so avasavattanaṭṭhena anattā, hutvā abhāvaṭṭhena anicco, uppādavayapaṭipīḷanaṭṭhena dukkhoti upaparikkhati.",
  "tika-vin01t20:912_4": "Yathā ca obhāse, evaṁ sesesupi.",
  "tika-vin01t20:912_5": "So evaṁ upaparikkhitvā obhāsaṁ “netaṁ mama, nesohamasmi, na meso attā”ti samanupassati.",
  "tika-vin01t20:912_6": "Ñāṇaṁ…pe…",
  "tika-vin01t20:912_7": "nikantiṁ “netaṁ mama, nesohamasmi, na meso attā”ti samanupassati.",
  "tika-vin01t20:912_8": "Evaṁ samanupassanto obhāsādīsu na kampati na vedhati.",
  "tika-vin01t20:912_9": "Tenāhu porāṇā –",
  "tika-vin01t20:913_0": "“Imāni dasa ṭhānāni, paññā yassa pariccitā;",
  "tika-vin01t20:914_0": "Dhammuddhaccakusalo hoti, na ca vikkhepa gacchatī”ti. ;",
  "tika-vin01t20:915_0": "So evaṁ vikkhepaṁ agacchanto taṁ samatiṁsavidhaṁ upakkilesajaṭaṁ vijaṭetvā “obhāsādayo dhammā na maggo, upakkilesavimuttaṁ pana vīthippaṭipannaṁ vipassanāñāṇaṁ maggo”ti amaggaṁ maggañca vavatthapeti.",
  "tika-vin01t20:915_1": "Yaṁ sandhāyetaṁ vuttaṁ “obhāsādayo dasa vipassanupakkilese pahāya upakkilesavimuttaṁ paṭipadāñāṇaṁ maggoti vavatthapetvā”ti.",
  "tika-vin01t20:915_2": "Udayaṁ pahāyāti udayabbayānupassanāya gahitaṁ saṅkhārānaṁ udayaṁ vissajjetvā tesaṁ bhaṅgasseva anupassanato bhaṅgānupassanāñāṇaṁ patvā ādīnavānupassanāpubbaṅgamāya nibbidānupassanāya nibbindanto muñcitukamyatāpaṭisaṅkhānupassanāsaṅkhārupekkhānulomañāṇānaṁ ciṇṇapariyante uppannagotrabhuñāṇānantaraṁ uppannena maggañāṇena sabbasaṅkhāresu virajjanto vimuccanto.",
  "tika-vin01t20:915_3": "Maggakkhaṇe hi ariyo virajjati vimuccatīti ca vuccati. Tenāha –",
  "tika-vin01t20:915_4": "“yathākkamaṁ cattāro ariyamagge pāpuṇitvā”ti.",
  "tika-vin01t20:915_5": "Maggaphalanibbānapahīnāvasiṭṭhakilesasaṅkhātassa paccavekkhitabbassa pabhedena ekūnavīsatibhedassa.",
  "tika-vin01t20:915_6": "Arahato hi avasiṭṭhakilesābhāvena ekūnavīsati paccavekkhaṇañāṇāni.",
  "tika-vin01t20:915_7": "Assāti ānāpānassatikammaṭṭhānikassa.",
  "tika-vin01t20:916_0": "Visuṁ kammaṭṭhānabhāvanānayo nāma natthīti paṭhamacatukkavasena adhigatajjhānassa vedanācittadhammānupassanāvasena desitattā vuttaṁ.",
  "tika-vin01t20:916_1": "Tesanti tiṇṇaṁ catukkānaṁ.",
  "tika-vin01t20:916_2": "Pītippaṭisaṁvedīti pītiyā paṭi paṭi sammadeva vedanasīlo, tassā vā paṭi paṭi sammadeva vedo etassa atthi, taṁ vā paṭi paṭi sammadeva vedayamāno.",
  "tika-vin01t20:916_3": "Tattha kāmaṁ saṁvedanaggahaṇeneva pītiyā sakkaccaṁ viditabhāvo bodhito hoti, yehi pana pakārehi tassā saṁvedanaṁ icchitaṁ, taṁ dassetuṁ paṭi-saddaggahaṇaṁ “paṭi paṭi saṁvedīti paṭisaṁvedī”ti.",
  "tika-vin01t20:916_4": "Tenāha “dvīhākārehī”tiādi.",
  "tika-vin01t20:917_0": "Tattha kathaṁ ārammaṇato pīti paṭisaṁviditā hotīti pucchāvacanaṁ.",
  "tika-vin01t20:917_1": "Sappītike dve jhāne samāpajjatī”ti pītisahagatāni dve paṭhamadutiyajjhānāni paṭipāṭiyā samāpajjati.",
  "tika-vin01t20:917_2": "Tassāti tena.",
  "tika-vin01t20:917_3": "“Paṭisaṁviditā”ti hi padaṁ apekkhitvā kattuatthe etaṁ sāmivacanaṁ.",
  "tika-vin01t20:917_4": "Samāpattikkhaṇeti samāpannakkhaṇe.",
  "tika-vin01t20:917_5": "Jhānapaṭilābhenāti jhānena samaṅgibhāvena.",
  "tika-vin01t20:917_6": "Ārammaṇatoti ārammaṇamukhena, tadārammaṇajjhānapariyāpannā pīti paṭisaṁviditā hoti ārammaṇassa paṭisaṁviditattā.",
  "tika-vin01t20:917_7": "Kiṁ vuttaṁ hoti?",
  "tika-vin01t20:917_8": "Yathā nāma sappapariyesanaṁ carantena tassa āsaye paṭisaṁvidite sopi paṭisaṁvidito eva hoti mantāgadabalena tassa gahaṇassa sukarattā, evaṁ pītiyā āsayabhūte ārammaṇe paṭisaṁvidite sā pīti paṭisaṁviditā eva hoti salakkhaṇato sāmaññalakkhaṇato ca tassā gahaṇassa sukarattāti.",
  "tika-vin01t20:918_0": "Kathaṁ asammohato pīti paṭisaṁviditā hotīti ānetvā sambandhitabbaṁ.",
  "tika-vin01t20:918_1": "Vipassanākkhaṇeti vipassanāpaññāya tikkhavisadappavattāya visayato dassanakkhaṇe.",
  "tika-vin01t20:918_2": "Lakkhaṇapaṭivedhenāti pītiyā salakkhaṇassa sāmaññalakkhaṇassa ca paṭivijjhanena.",
  "tika-vin01t20:918_3": "Yañhi yassa visesato sāmaññato ca lakkhaṇaṁ, tasmiṁ vidite so yāthāvato vidito eva hoti. Tenāha –",
  "tika-vin01t20:918_4": "“asammohato pīti paṭisaṁviditā hotī”ti.",
  "tika-vin01t20:919_0": "Idāni tamatthaṁ pāḷiyā eva vibhāvetuṁ “vuttañheta”ntiādimāha.",
  "tika-vin01t20:919_1": "Tattha dīghaṁassāsavasenātiādīsu yaṁ vattabbaṁ, taṁ heṭṭhā vuttameva.",
  "tika-vin01t20:919_2": "Tattha pana satokāritādassanavasena pāḷi āgatā, idha pītippaṭisaṁviditāvasena.",
  "tika-vin01t20:919_3": "Pītippaṭisaṁviditā ca atthato vibhattā eva.",
  "tika-vin01t20:919_4": "Apica ayamettha saṅkhepattho –",
  "tika-vin01t20:919_5": "dīghaṁassāsavasenāti dīghassa assāsassa ārammaṇabhūtassa vasena pajānato sā pīti paṭisaṁviditā hotīti sambandho.",
  "tika-vin01t20:919_6": "Cittassa ekaggataṁ avikkhepaṁ pajānatoti jhānapariyāpannaṁ avikkhepoti laddhanāmaṁ cittassekaggataṁ taṁsampayuttāya paññāya pajānato.",
  "tika-vin01t20:919_7": "Yatheva hi ārammaṇamukhena pīti paṭisaṁviditā hoti, evaṁ taṁsampayuttadhammāpi ārammaṇamukhena paṭisaṁviditā eva hontīti.",
  "tika-vin01t20:919_8": "Sati upaṭṭhitā hotīti dīghaṁassāsavasena jhānasampayuttā sati tassa ārammaṇe upaṭṭhitā ārammaṇamukhena jhānepi upaṭṭhitā nāma hoti.",
  "tika-vin01t20:919_9": "Tāya satiyāti evaṁ upaṭṭhitāya tāya satiyā yathāvuttena tena ñāṇena suppaṭividitattā ārammaṇassa tassa vasena tadārammaṇā sā pīti paṭisaṁviditā hoti.",
  "tika-vin01t20:919_10": "Dīghaṁpassāsavasenātiādīsupi imināva nayena attho veditabbo.",
  "tika-vin01t20:920_0": "Evaṁ paṭhamacatukkavasena dassitaṁ pītippaṭisaṁvedanaṁ ārammaṇato asammohato ca vibhāgaso dassetuṁ “āvajjato”tiādi vuttaṁ.",
  "tika-vin01t20:920_1": "Tattha āvajjatoti jhānaṁ āvajjentassa.",
  "tika-vin01t20:920_2": "Sā pītīti sā jhānapariyāpannā pīti.",
  "tika-vin01t20:920_3": "Jānatoti samāpannakkhaṇe ārammaṇamukhena jānato.",
  "tika-vin01t20:920_4": "Tassa sā pīti paṭisaṁviditā hotīti sambandho.",
  "tika-vin01t20:920_5": "Passatoti dassanabhūtena ñāṇena jhānato vuṭṭhāya passantassa.",
  "tika-vin01t20:920_6": "Paccavekkhatoti jhānaṁ paccavekkhantassa.",
  "tika-vin01t20:920_7": "Cittaṁ adhiṭṭhahatoti “ettakaṁ velaṁ jhānasamaṅgī bhavissāmī”ti jhānacittaṁ adhiṭṭhahantassa.",
  "tika-vin01t20:920_8": "Evaṁ pañcannaṁ vasībhāvānaṁ vasena jhānassa pajānanamukhena ārammaṇato pītiyā paṭisaṁvedanā dassitā.",
  "tika-vin01t20:921_0": "Idāni yehi dhammehi jhānaṁ vipassanā ca sijjhanti, tesaṁ jhānapariyāpannānaṁ vipassanāmaggapariyāpannānañca saddhādīnaṁ vasena pītippaṭisaṁvedanaṁ dassetuṁ “saddhāya adhimuccato”tiādi vuttaṁ.",
  "tika-vin01t20:921_1": "Tattha adhimuccatoti saddahantassa, samathavipassanāvasenāti adhippāyo.",
  "tika-vin01t20:921_2": "Vīriyaṁ paggaṇhatotiādīsupi eseva nayo.",
  "tika-vin01t20:921_3": "Abhiññeyyanti abhivisiṭṭhāya paññāya jānitabbaṁ.",
  "tika-vin01t20:921_4": "Abhijānatoti vipassanāpaññāpubbaṅgamāya maggapaññāya jānato.",
  "tika-vin01t20:921_5": "Pariññeyyanti dukkhasaccaṁ tīraṇapariññāya maggapaññāya ca parijānato.",
  "tika-vin01t20:921_6": "Pahātabbanti samudayasaccaṁ pahānapariññāya maggapaññāya ca pajahato.",
  "tika-vin01t20:921_7": "Bhāvayato sacchikaroto bhāvetabbaṁ maggasaccaṁ, sacchikātabbaṁ nirodhasaccaṁ.",
  "tika-vin01t20:921_8": "Keci panettha pītiyā eva vasena abhiññeyyādīni uddharanti, taṁ ayuttaṁ jhānādisamudāyaṁ uddharitvā tato pītiyā niddhāraṇassa adhippetattā.",
  "tika-vin01t20:922_0": "Ettha ca “dīghaṁassāsavasenā”tiādinā paṭhamacatukkavasena ārammaṇato pītippaṭisaṁvedanaṁ vuttaṁ, tathā “āvajjato”tiādīhi pañcahi padehi.",
  "tika-vin01t20:922_1": "“Abhiññeyyaṁ abhijānato”tiādīhi pana asammohato, “saddhāya adhimuccato”tiādīhi ubhayathāpi saṅkhepato samathavasena ārammaṇato vipassanāvasena asammohato pītippaṭisaṁvedanaṁ vuttanti daṭṭhabbaṁ.",
  "tika-vin01t20:922_2": "Kasmā panettha vedanānupassanāyaṁ pītisīsena vedanā gahitā, na sarūpato evāti?",
  "tika-vin01t20:922_3": "Bhūmivibhāgādivasena vedanaṁ bhinditvā catudhā vedanānupassanaṁ dassetuṁ.",
  "tika-vin01t20:922_4": "Apica vedanākammaṭṭhānaṁ dassento bhagavā pītiyā oḷārikattā taṁsampayuttasukhaṁ sukhaggahaṇatthaṁ pītisīsena dasseti.",
  "tika-vin01t20:923_0": "Eteneva nayena avasesapadānīti sukhappaṭisaṁvedī cittasaṅkhārappaṭisaṁvedīti padāni pītippaṭisaṁvedī-pade āgatanayeneva atthato veditabbāni.",
  "tika-vin01t20:923_1": "Sakkā hi “dvīhākārehi sukhappaṭisaṁviditā hoti, cittasaṅkhārappaṭisaṁviditā hoti ārammaṇato”tiādinā pītiṭṭhāne sukhādipadāni pakkhipitvā “sukhasahagatāni tīṇi jhānāni cattāri vā jhānāni samāpajjatī”tiādinā atthaṁ viññātuṁ.",
  "tika-vin01t20:923_2": "Tenāha “tiṇṇaṁ jhānānaṁ vasenā”tiādi.",
  "tika-vin01t20:923_3": "Vedanādayoti ādi-saddena saññā gahitā.",
  "tika-vin01t20:923_4": "Tenāha “dve khandhā”ti.",
  "tika-vin01t20:923_5": "Vipassanābhūmidassanatthanti pakiṇṇakasaṅkhārasammasanavasena vipassanāya bhūmidassanatthaṁ “sukhanti dve sukhānī”tiādi vuttaṁ samathe kāyikasukhābhāvato.",
  "tika-vin01t20:923_6": "Soti so passambhanapariyāyena vutto nirodho.",
  "tika-vin01t20:923_7": "“Imassa hi bhikkhuno apariggahitakāle”tiādinā vitthārato kāyasaṅkhāre vutto, tasmā tattha vuttanayeneva veditabbo.",
  "tika-vin01t20:923_8": "Tattha kāyasaṅkhāravasena āgato, idha cittasaṅkhāravasenāti ayameva viseso.",
  "tika-vin01t20:924_0": "Evaṁ cittasaṅkhārassa passambhanaṁ atidesena dassetvā yadaññaṁ imasmiṁ catukke vattabbaṁ, taṁ dassetuṁ “apicā”tiādi vuttaṁ.",
  "tika-vin01t20:924_1": "Tattha pītipadeti “pītippaṭisaṁvedī”tiādinā desitakoṭṭhāse.",
  "tika-vin01t20:924_2": "Pītisīsena vedanā vuttāti pītiapadesena taṁsampayuttā vedanā vuttā, na pītīti adhippāyo.",
  "tika-vin01t20:924_3": "Tattha kāraṇaṁ heṭṭhā vuttameva.",
  "tika-vin01t20:924_4": "Dvīsu cittasaṅkhārapadesūti “cittasaṅkhārappaṭisaṁvedī passambhayaṁ cittasaṅkhāra”nti cittasaṅkhārapaṭisaṁyuttesu dvīsu padesu.",
  "tika-vin01t20:924_5": "“Viññāṇapaccayā nāmarūpa”nti vacanato cittena paṭibaddhāti cittapaṭibaddhā.",
  "tika-vin01t20:924_6": "Tato eva kāmaṁ cittena saṅkharīyantīti cittasaṅkhārā, saññāvedanādayo, idha pana upalakkhaṇamattaṁ, saññāvedanāva adhippetāti āha “saññāsampayuttā vedanā”ti.",
  "tika-vin01t20:925_0": "Cittappaṭisaṁvedīti ettha dvīhākārehi cittapaṭisaṁviditā hoti ārammaṇato asammohato ca.",
  "tika-vin01t20:925_1": "Kathaṁ ārammaṇato?",
  "tika-vin01t20:925_2": "Cattāri jhānāni samāpajjati, tassa samāpattikkhaṇe jhānapaṭilābhenātiādinā vuttanayānusārena sabbaṁ suviññeyyanti āha –",
  "tika-vin01t20:925_3": "“catunnaṁ jhānānaṁ vasena cittapaṭisaṁviditā veditabbā”ti.",
  "tika-vin01t20:925_4": "Cittaṁ modentoti jhānasampayuttaṁ cittaṁ sampayuttāya pītiyā modayamāno, taṁ vā pītiṁ ārammaṇaṁ katvā pavattaṁ vipassanācittaṁ tāya eva ārammaṇabhūtāya pītiyāmodayamāno.",
  "tika-vin01t20:925_5": "Pamodentotiādīni padāni tasseva vevacanāni pītipariyāyabhāvato.",
  "tika-vin01t20:926_0": "Sampayuttāya pītiyā cittaṁ āmodetīti jhānacittasampayuttāya pītisambojjhaṅgabhūtāya odagyalakkhaṇāya jhānapītiyā tameva jhānacittaṁ sahajātādipaccayavasena ceva jhānapaccayavasena ca paribrūhento haṭṭhappahaṭṭhākāraṁ pāpento āmodeti pamodeti ca.",
  "tika-vin01t20:926_1": "Ārammaṇaṁ katvāti uḷāraṁ jhānasampayuttaṁ pītiṁ ārammaṇaṁ katvā pavattamānaṁ vipassanācittaṁ tāya eva ārammaṇabhūtāya pītiyā yogāvacaro haṭṭhappahaṭṭhākāraṁ pāpento “āmodeti pamodetī”ti vuccati.",
  "tika-vin01t20:927_0": "Samaṁṭhapentoti yathā īsakampi līnapakkhaṁ uddhaccapakkhañca anupaggamma anonataṁ anunnataṁ yathā indriyānaṁ samattapaṭipattiyā avisamaṁ, samādhissa vā ukkaṁsagamanena āneñjappattiyā sammadeva ṭhitaṁ hoti, evaṁ appanāvasena ṭhapento.",
  "tika-vin01t20:927_1": "Lakkhaṇappaṭivedhenāti aniccādikassa lakkhaṇassa paṭi paṭi vijjhanena khaṇe khaṇe avabodhena.",
  "tika-vin01t20:927_2": "Khaṇikacittekaggatāti khaṇamattaṭṭhitiko samādhi.",
  "tika-vin01t20:927_3": "Sopi hi ārammaṇe nirantaraṁ ekākārena pavattamāno paṭipakkhena anabhibhūto appito viya cittaṁ niccalaṁ ṭhapeti.",
  "tika-vin01t20:927_4": "Tena vuttaṁ “evaṁ uppannāyā”tiādi.",
  "tika-vin01t20:928_0": "Mocentoti vikkhambhanavimuttivasena vivecento visuṁ karonto, nīvaraṇāni pajahantoti attho.",
  "tika-vin01t20:928_1": "Vipassanākkhaṇeti bhaṅgānupassanākkhaṇe.",
  "tika-vin01t20:928_2": "Bhaṅgo hi nāma aniccatāya paramā koṭi, tasmā tāya bhaṅgānupassako yogāvacaro cittamukhena sabbaṁ saṅkhāragataṁ aniccato passati, no niccato, aniccassa dukkhattā dukkhassa ca anattattā tadeva dukkhato anupassati, no sukhato, anattato anupassati, no attato.",
  "tika-vin01t20:928_3": "Yasmā pana yaṁ aniccaṁ dukkhaṁ anattā, na taṁ abhinanditabbaṁ, yañca na abhinanditabbaṁ, na taṁ rañjitabbaṁ, tasmā bhaṅgadassanānusārena “aniccaṁ dukkhaṁ anattā”ti saṅkhāragate diṭṭhe tasmiṁ nibbindati, no nandati, virajjati, no rajjati, so evaṁ nibbindanto virajjanto lokiyeneva tāva ñāṇena rāgaṁ nirodheti no samudeti, nāssa samudayaṁ karotīti attho.",
  "tika-vin01t20:928_4": "Atha vā so evaṁ viratto yathā diṭṭhaṁ saṅkhāragataṁ, taṁ tathā diṭṭhaṁ attano ñāṇena nirodheti no samudeti, nirodhamevassa manasi karoti, no samudayanti attho, so evaṁ paṭipanno paṭinissajjati, no ādiyatīti vuttaṁ hoti.",
  "tika-vin01t20:928_5": "Ayañhi aniccādianupassanā saddhiṁ khandhābhisaṅkhārehi kilesānaṁ pariccajanato saṅkhatadosadassanena tabbiparīte nibbāne tanninnatāya pakkhandanato ca pariccāgapaṭinissaggo ceva pakkhandanapaṭinissaggocāti vuccati.",
  "tika-vin01t20:928_6": "Tasmā tāya samannāgato yogāvacaro vuttanayena kilese ca pariccajati, nibbāne ca pakkhandati.",
  "tika-vin01t20:928_7": "Tena vuttaṁ “so vipassanākkhaṇe aniccānupassanāya niccasaññāto cittaṁ mocento vimocento…pe…",
  "tika-vin01t20:928_8": "paṭinissaggānupassanāya ādānato cittaṁ mocento vimocento assasati ceva passasati cā”ti.",
  "tika-vin01t20:929_0": "Tattha aniccassa, aniccanti vā anupassanā aniccānupassanā.",
  "tika-vin01t20:929_1": "Tebhūmakadhammānaṁ aniccataṁ gahetvā pavattāya vipassanāya etaṁ nāmaṁ.",
  "tika-vin01t20:929_2": "Niccasaññātoti saṅkhatadhamme “niccā sassatā”ti pavattāya micchāsaññāya.",
  "tika-vin01t20:929_3": "Saññāsīsena cittadiṭṭhīnampi gahaṇaṁ daṭṭhabbaṁ.",
  "tika-vin01t20:929_4": "Esa nayo sukhasaññādīsupi.",
  "tika-vin01t20:929_5": "Nibbidānupassanāyāti saṅkhāresu nibbindanākārena pavattāya anupassanāya.",
  "tika-vin01t20:929_6": "Nanditoti sappītikataṇhāto.",
  "tika-vin01t20:929_7": "Virāgānupassanāyāti tathā virajjanākārena pavattāya anupassanāya.",
  "tika-vin01t20:929_8": "Tena vuttaṁ “rāgato mocento”ti.",
  "tika-vin01t20:929_9": "Nirodhānupassanāyāti saṅkhārānaṁ nirodhassa anupassanāya.",
  "tika-vin01t20:929_10": "Yathā saṅkhārā nirujjhantiyeva āyatiṁ punabbhavavasena nuppajjanti, evaṁ vā anupassanā nirodhānupassanā.",
  "tika-vin01t20:929_11": "Muñcitukamyatā hi ayaṁ balappattā.",
  "tika-vin01t20:929_12": "Tenāha “samudayato mocento”ti.",
  "tika-vin01t20:929_13": "Paṭinissajjanākārena pavattā anupassanā paṭinissaggānupassanā.",
  "tika-vin01t20:929_14": "Ādānatoti niccādivasena gahaṇato, paṭisandhiggahaṇato vāti evamettha attho daṭṭhabbo.",
  "tika-vin01t20:930_0": "Aniccanti anupassī, aniccassa vā anupassanasīlo aniccānupassīti ettha kiṁ pana taṁ aniccaṁ, kathaṁ vā aniccaṁ, kā vā aniccānupassanā, kassa vā aniccānupassanāti catukkaṁ vibhāvetabbanti taṁ dassento “aniccaṁ veditabba”ntiādimāha.",
  "tika-vin01t20:930_1": "Tattha niccaṁ nāma dhuvaṁ sassataṁ yathā taṁ nibbānaṁ, na niccanti aniccaṁ, udayabbayavantaṁ, atthato saṅkhatā dhammāti āha aniccanti pañcakkhandhā. Kasmā?",
  "tika-vin01t20:930_2": "Uppādavayaññathattabhāvāti, uppādavayaññathattasabbhāvāti attho.",
  "tika-vin01t20:930_3": "Tattha saṅkhatadhammānaṁ hetupaccayehi uppajjanaṁ ahutvā sambhavo attalābho uppādo, uppannānaṁ tesaṁ khaṇanirodho vināso vayo, jarāya aññathābhāvo aññathattaṁ.",
  "tika-vin01t20:930_4": "Yathā hi uppādāvatthāya bhinnāya bhaṅgāvatthāyaṁ vatthubhedo natthi, evaṁ ṭhitisaṅkhātāyaṁ bhaṅgābhimukhāvatthāyampi vatthubhedo natthi.",
  "tika-vin01t20:930_5": "Yattha jarāvohāro, tasmā ekassapi dhammassa jarā yujjati, yā khaṇikajarāti vuccati.",
  "tika-vin01t20:930_6": "Ekaṁsena ca uppādabhaṅgāvatthāsu vatthuno abhedo icchitabbo, aññathā “añño uppajjati, añño bhijjatī”ti āpajjeyya.",
  "tika-vin01t20:930_7": "Tayidaṁ khaṇikajaraṁ sandhāyāha “aññathatta”nti.",
  "tika-vin01t20:931_0": "Yassa lakkhaṇattayassa bhāvā khandhesu aniccasamaññā, tasmiṁ lakkhaṇattaye aniccatā samaññāti “aniccatāti tesaṁyeva uppādavayaññathatta”nti vatvā visesato dhammānaṁ khaṇikanirodhe aniccatāvohāroti dassento “hutvā abhāvo vā”tiādimāha.",
  "tika-vin01t20:931_1": "Tattha uppādapubbakattā abhāvassa hutvā-gahaṇaṁ.",
  "tika-vin01t20:931_2": "Tena pākaṭabhāvapubbakattaṁ vināsabhāvassa dasseti.",
  "tika-vin01t20:931_3": "Tenevākārenāti nibbattanākārena.",
  "tika-vin01t20:931_4": "Khaṇabhaṅgenāti khaṇikanirodhena.",
  "tika-vin01t20:931_5": "Tassā aniccatāyāti khaṇikabhaṅgasaṅkhātāya aniccatāya.",
  "tika-vin01t20:931_6": "Tāya anupassanāyāti yathāvuttāya aniccānupassanāya.",
  "tika-vin01t20:931_7": "Samannāgatoti samaṅgibhūto yogāvacaro.",
  "tika-vin01t20:932_0": "Khayoti saṅkhārānaṁ vināso.",
  "tika-vin01t20:932_1": "Virajjanaṁ tesaṁyeva vilujjanaṁ virāgo, khayo eva virāgo khayavirāgo, khaṇikanirodho.",
  "tika-vin01t20:932_2": "Accantamettha etasmiṁ adhigate saṅkhārā virajjanti nirujjhantīti accantavirāgo, nibbānaṁ.",
  "tika-vin01t20:932_3": "Tenāha “khayavirāgoti saṅkhārānaṁ khaṇabhaṅgo.",
  "tika-vin01t20:932_4": "Accantavirāgoti nibbāna”nti.",
  "tika-vin01t20:932_5": "Tadubhayadassanavasena pavattāti khayavirāgānupassanāvasena vipassanāya, accantavirāgānupassanāvasena maggassa pavatti yojetabbā.",
  "tika-vin01t20:932_6": "Ārammaṇato vā vipassanāya khayavirāgānupassanāvasena pavatti, tanninnabhāvato accantavirāgānupassanāvasena, maggassa pana asammohato khayavirāgānupassanāvasena, ārammaṇato accantavirāgānupassanāvasena pavatti veditabbā.",
  "tika-vin01t20:932_7": "Eseva nayoti iminā yasmā virāgānupassīpade vuttanayānusārena “dve nirodhā khayanirodho ca accantanirodho cā”ti evamādiatthavaṇṇanaṁ atidissati, tasmā virāgaṭṭhāne nirodhapadaṁ pakkhipitvā “khayo saṅkhārānaṁ vināso”tiādinā idha vuttanayena tassa atthavaṇṇanā veditabbā.",
  "tika-vin01t20:933_0": "Paṭinissajjanaṁ pahātabbassa tadaṅgavasena vā samucchedavasena vā pariccajanaṁ pariccāgapaṭinissaggo.",
  "tika-vin01t20:933_1": "Tathā sabbupadhīnaṁ paṭinissaggabhūte visaṅkhāre attano nissajjanaṁ tanninnatāya vā tadārammaṇatāya vā tattha pakkhandanaṁ pakkhandanapaṭinissaggo.",
  "tika-vin01t20:933_2": "Tadaṅgavasenāti ettha aniccānupassanā tāva tadaṅgappahānavasena niccasaññaṁ pariccajati, pariccajantī ca tassā tathā appavattiyaṁ ye “nicca”nti gahaṇavasena kilesā tammūlakā ca abhisaṅkhārā tadubhayamūlakā ca vipākakkhandhā anāgate uppajjeyyuṁ, te sabbepi appavattikaraṇavasena pariccajati, tathā dukkhasaññādayo. Tenāha –",
  "tika-vin01t20:933_3": "“vipassanā hi tadaṅgavasena saddhiṁ khandhābhisaṅkhārehi kilese pariccajatī”ti.",
  "tika-vin01t20:933_4": "Saṅkhatadosadassanenāti saṅkhate tebhūmakasaṅkhāragate aniccatādidosadassanena.",
  "tika-vin01t20:933_5": "Niccādibhāvena tabbiparīte.",
  "tika-vin01t20:933_6": "Tanninnatāyāti tadadhimuttatāya.",
  "tika-vin01t20:933_7": "Pakkhandatīti anupavisati anupavisantaṁ viya hoti.",
  "tika-vin01t20:933_8": "Saddhiṁ khandhābhisaṅkhārehi kilese pariccajatīti maggena kilesesu pariccattesu avipākadhammatāpādanena abhisaṅkhārā tammūlakā ca khandhā anuppattirahabhāvena pariccattā nāma hontīti sabbepi te maggo pariccajatīti vuttaṁ.",
  "tika-vin01t20:933_9": "Ubhayanti vipassanāñāṇaṁ maggañāṇañca.",
  "tika-vin01t20:933_10": "Maggañāṇampi hi gotrabhuñāṇassa anu pacchā nibbānadassanato anupassanāti vuccati.",
  "tika-vin01t20:934_0": "Idañca catutthacatukkaṁ suddhavipassanāvaseneva vuttaṁ, purimāni pana tīṇi samathavipassanāvasena.",
  "tika-vin01t20:934_1": "Evaṁ catunnaṁ catukkānaṁ vasena soḷasavatthukāya ānāpānassatiyā bhāvanā veditabbā.",
  "tika-vin01t20:934_2": "Evaṁ soḷasavatthuvasena ca ayaṁ ānāpānassati bhāvitā mahapphalā hoti mahānisaṁsāti veditabbā.",
  "tika-vin01t20:934_3": "“Evaṁ bhāvito kho, bhikkhave, ānāpānassatisamādhī”tiādinā pana santabhāvādivasena mahānisaṁsatā dassitā.",
  "tika-vin01t20:934_4": "Vitakkupacchedasamatthatāyapi cassa mahānisaṁsatā daṭṭhabbā.",
  "tika-vin01t20:934_5": "Ayañhi santapaṇītaasecanakasukhavihārattā samādhiantarāyakarānaṁ vitakkānaṁ vasena ito cito ca cittassa vidhāvanaṁ upacchinditvā ānāpānārammaṇābhimukhameva cittaṁ karoti.",
  "tika-vin01t20:934_6": "Teneva vuttaṁ –",
  "tika-vin01t20:934_7": "“ānāpānassati bhāvetabbā vitakkupacchedāyā”ti.",
  "tika-vin01t20:934_8": "Vijjāvimuttipāripūriyā mūlabhāvenapi cassā mahānisaṁsatā veditabbā.",
  "tika-vin01t20:934_9": "Vuttañhetaṁ bhagavatā –",
  "tika-vin01t20:935_0": "“Ānāpānassati, bhikkhave, bhāvitā bahulīkatā cattāro satipaṭṭhāne paripūreti, cattāro satipaṭṭhānā bhāvitā bahulīkatā satta bojjhaṅge paripūrenti, satta bojjhaṅgā bhāvitā bahulīkatā vijjāvimuttiṁ paripūrentī”ti.",
  "tika-vin01t20:936_0": "Apica carimakānaṁ assāsapassāsānaṁ viditabhāvakaraṇatopissā mahānisaṁsatā veditabbā.",
  "tika-vin01t20:936_1": "Vuttañhetaṁ bhagavatā –",
  "tika-vin01t20:937_0": "“Evaṁ bhāvitāya, rāhula, ānāpānassatiyā evaṁ bahulīkatāya yepi te carimakā assāsapassāsā, tepi viditāva nirujjhanti, no aviditā”ti.",
  "tika-vin01t20:938_0": "Tattha nirodhavasena tayo carimakā bhavacarimakā jhānacarimakā cuticarimakāti.",
  "tika-vin01t20:938_1": "Bhavesu hi kāmabhave assāsapassāsā pavattanti, rūpārūpabhavesu na pavattanti, tasmā te bhavacarimakā.",
  "tika-vin01t20:938_2": "Jhānesu purime jhānattaye pavattanti, catutthe nappavattanti, tasmā te jhānacarimakā.",
  "tika-vin01t20:938_3": "Ye pana cuticittassa purato soḷasamena cittena saddhiṁ uppajjitvā cuticittena saha nirujjhanti, ime cuticarimakā nāma.",
  "tika-vin01t20:938_4": "Ime idha carimakāti adhippetā.",
  "tika-vin01t20:939_0": "Ime kira imaṁ kammaṭṭhānamanuyuttassa bhikkhuno pākaṭā honti ānāpānārammaṇassa suṭṭhu pariggahitattā.",
  "tika-vin01t20:939_1": "Cuticittassa hi purato soḷasamacittassa uppādakkhaṇe uppādaṁ āvajjayato uppādopi nesaṁ pākaṭo hoti, ṭhitiṁ āvajjayato ṭhitipi nesaṁ pākaṭā hoti, bhaṅgaṁ āvajjayato bhaṅgopi nesaṁ pākaṭo hoti.",
  "tika-vin01t20:939_2": "Ito aññaṁ kammaṭṭhānaṁ bhāvetvā arahattappattassa bhikkhuno hi āyuantaraṁ paricchinnaṁ vā hoti aparicchinnaṁ vā, imaṁ pana soḷasavatthukaṁ ānāpānassatiṁ bhāvetvā arahattappattassa āyuantaraṁ paricchinnameva hoti.",
  "tika-vin01t20:939_3": "So “ettakaṁ dāni me āyusaṅkhārā pavattissanti, na ito para”nti ñatvā attano dhammatāya eva sarīrapaṭijaggananivāsanapārupanādīni sabbakiccāni katvā akkhīni nimīleti koṭapabbatavihāravāsitissatthero viya, mahākarañjiyavihāravāsimahātissatthero viya, devaputtaraṭṭhe piṇḍapātikatthero viya, cittalapabbatavihāravāsino dvebhātikattherā viya ca.",
  "tika-vin01t20:940_0": "Tatridaṁ ekavatthuparidīpanaṁ –",
  "tika-vin01t20:940_1": "dvebhātikattherānaṁ kireko puṇṇamuposathadivase pātimokkhaṁ osāretvā bhikkhusaṅghaparivuto attano vasanaṭṭhānaṁ gantvā caṅkame ṭhito juṇhapakkhe padosavelāyaṁ candālokena samantato āsiñcamānakhīradhāraṁ viya gaganatalaṁ rajatapaṭṭasadisaṁ vālikāsanthatañca bhūmibhāgaṁ disvā “ramaṇīyo vatāyaṁ kālo, deso ca mama ajjhāsayasadiso, kīva ciraṁ nu kho ayaṁ dukkhabhāro vahitabbo”ti attano āyusaṅkhāre upadhāretvā bhikkhusaṅghaṁ āha –",
  "tika-vin01t20:940_2": "“tumhehi kathaṁ parinibbāyantā bhikkhū diṭṭhapubbā”ti.",
  "tika-vin01t20:940_3": "Tatra keci āhaṁsu –",
  "tika-vin01t20:940_4": "“amhehi āsane nisinnakāva parinibbāyantā diṭṭhapubbā”ti.",
  "tika-vin01t20:940_5": "Keci “amhehi ākāse pallaṅkaṁ ābhujitvā nisinnakā”ti.",
  "tika-vin01t20:940_6": "Thero āha –",
  "tika-vin01t20:940_7": "“ahaṁ dāni vo caṅkamantameva parinibbāyamānaṁ dassayissāmī”ti.",
  "tika-vin01t20:940_8": "Tato caṅkame tiriyaṁ lekhaṁ katvā “ahaṁ ito caṅkamakoṭito parakoṭiṁ gantvā nivattamāno imaṁ lekhaṁ patvā parinibbāyissāmī”ti vatvā caṅkamaṁ oruyha parabhāgaṁ gantvā nivattamāno ekena pādena lekhaṁ akkantakkhaṇeyeva parinibbāyīti.",
  "tika-vin01t20:941_0": "Ānāpānassatisamādhikathāvaṇṇanā niṭṭhitā.",
  "tika-vin01t20:942_0": "Paṭhamapaññattikathāvaṇṇanā",
  "tika-vin01t20:943_0": "167.",
  "tika-vin01t20:943_1": "Yadipi ariyā neva attanāva attānaṁ jīvitā voropesuṁ, nāññamaññampi jīvitā voropesuṁ, nāpi migalaṇḍikaṁ samaṇakuttakaṁ upasaṅkamitvā samādapesuṁ, tathāpi yathāvuttehi tīhi pakārehi matānaṁ antare ariyānampi sabbhāvato “ariyapuggalamissakattā”ti vuttaṁ.",
  "tika-vin01t20:943_2": "Na hi ariyā pāṇātipātaṁ kariṁsu na samādapesuṁ, nāpi samanuññā ahesuṁ.",
  "tika-vin01t20:943_3": "Atha vā puthujjanakāle attanāva attānaṁ ghātetvā maraṇasamaye vipassanaṁ vaḍḍhetvā ariyamaggaṁ paṭilabhitvā matānampi ariyānaṁ sabbhāvato imināva nayena attanāva attānaṁ jīvitā voropanassa ariyānampi sabbhāvato ariyapuggalamissakattā “moghapurisā”ti na vuttaṁ.",
  "tika-vin01t20:943_4": "“Te bhikkhū”ti vuttanti “kathañhi nāma te, bhikkhave, bhikkhū attanāpi attānaṁ jīvitā voropessantī”ti ettha “moghapurisā”ti avatvā “te bhikkhū”ti vuttaṁ.",
  "tika-vin01t20:944_0": "Anupaññattikathāvaṇṇanā",
  "tika-vin01t20:945_0": "168.",
  "tika-vin01t20:945_1": "Itthīsu paṭibaddhacittatā nāma chandarāgena sārattatā sāpekkhabhāvoti āha “sārattā apekkhavanto”ti.",
  "tika-vin01t20:945_2": "Maraṇassa guṇakittanaṁ jīvite ādīnavadassanapubbaṅgamanti āha “jīvite ādīnavaṁ dassetvā”ti.",
  "tika-vin01t20:945_3": "“Kiṁ tuyhiminā pāpakena dujjīvitenā”ti idaṁ jīvite ādīnavadassanaṁ.",
  "tika-vin01t20:945_4": "“Mataṁ te jīvitā seyyo”tiādi pana maraṇaguṇakittananti daṭṭhabbaṁ.",
  "tika-vin01t20:945_5": "Lobhādīnaṁ ativiya ussannattā anupaparikkhitvā kataṁ sāhasikakammaṁ kibbisanti vuccatīti āha –",
  "tika-vin01t20:945_6": "“kibbisaṁ sāhasikakammaṁ lobhādikilesussada”nti.",
  "tika-vin01t20:945_7": "Kasmā idaṁ vuccatīti chabbaggiyānaṁyevedaṁ vacanaṁ.",
  "tika-vin01t20:945_8": "Mata-saddo “gata”ntiādīsu viya bhāvavacanoti āha “tava maraṇa”nti.",
  "tika-vin01t20:945_9": "Katakāloti katamaraṇakālo.",
  "tika-vin01t20:945_10": "Atha vā kāloti maraṇassetaṁ adhivacanaṁ, tasmā katakāloti katamaraṇoti attho.",
  "tika-vin01t20:945_11": "Tenevāha “kālaṁ katvā, maritvā”ti.",
  "tika-vin01t20:945_12": "Divi bhavā dibbāti āha “devaloke uppannehī”ti.",
  "tika-vin01t20:945_13": "Samappitoti yutto.",
  "tika-vin01t20:945_14": "Samaṅgībhūtoti sammadeva ekībhāvaṁ gato.",
  "tika-vin01t20:946_0": "Padabhājanīyavaṇṇanā",
  "tika-vin01t20:947_0": "172.Ussukkavacananti pubbakālakiriyāvacanaṁ.",
  "tika-vin01t20:947_1": "Ayañhi samānakattukesu pubbāparakālakiriyāvacanesu pubbakālakiriyāvacanassa niruttivohāro.",
  "tika-vin01t20:947_2": "Sañciccāti imassa padassa “jānitvā sañjānitvā cecca abhivitaritvā”ti evaṁ pubbakālakiriyāvasena byañjanānurūpaṁ katvā padabhājane vattabbe tathā avatvā “jānanto sañjānanto”ti puggalādhiṭṭhānaṁ katvā “cecca abhivitaritvā vītikkamo”ti jīvitā voropanassa ca tadatthavasena niddiṭṭhattā vuttaṁ “byañjane ādaraṁ akatvā”ti.",
  "tika-vin01t20:947_3": "“Jānanto”ti avisesena vuttepi “sañcicca manussaviggahaṁ jīvitā voropeyyā”ti vuttattā pāṇavisayamettha jānananti āha “pāṇoti jānanto”ti, satto ayanti jānantoti attho.",
  "tika-vin01t20:947_4": "Pāṇoti hi vohārato satto, paramatthato jīvitindriyaṁ vuccati.",
  "tika-vin01t20:947_5": "“Manussaviggahoti jānanto”ti avatvā “pāṇoti jānanto”ti vacanaṁ “manusso aya”nti ajānitvā kevalaṁ sattasaññāya ghātentassapi pārājikabhāvadassanatthaṁ vuttaṁ.",
  "tika-vin01t20:947_6": "Teneva eḷakacatukke eḷakasaññāya manussapāṇaṁ vadhantassa pārājikāpatti dassitā.",
  "tika-vin01t20:947_7": "Tasmā “manussaviggaho”ti avatvā “pāṇoti jānanto”ti avisesena vuttaṁ.",
  "tika-vin01t20:948_0": "Sañjānantoti ettha saha-saddena samānattho saṁ-saddoti āha –",
  "tika-vin01t20:948_1": "“teneva pāṇajānanākārena saddhiṁjānanto”ti, teneva pāṇajānanākārena saddhiṁ jīvitā voropemīti jānantoti attho.",
  "tika-vin01t20:948_2": "Yadipi ekasseva cittassa ubhayārammaṇabhāvāsambhavato pāṇoti jānanena saddhiṁ jīvitā voropemīti jānanaṁ ekakkhaṇe na sambhavati, pāṇotisaññaṁ pana avijahitvā māremīti jānanaṁ sandhāya “teneva…pe…",
  "tika-vin01t20:948_3": "saddhiṁ jānanto”ti vuttaṁ.",
  "tika-vin01t20:948_4": "Tasmā saddhinti avijahitvāti vuttaṁ hoti.",
  "tika-vin01t20:948_5": "Keci pana “ñātapariññāya diṭṭhasabhāvesu dhammesu tīraṇapariññāya tilakkhaṇaṁ āropetvā ‘rūpaṁ anicca’ntiādinā sabhāvena saddhiṁ ekakkhaṇe aniccādilakkhaṇajānanaṁ viya ‘imaṁ pāṇaṁ māremī’ti attano kiriyāya saddhiṁyeva jānātī”ti vadanti.",
  "tika-vin01t20:948_6": "Apare pana ācariyā tatthāpi evaṁ na kathenti.",
  "tika-vin01t20:949_0": "Vadhakacetanāvasena cetetvāti “imaṁ māremī”ti vadhakacetanāya cintetvā.",
  "tika-vin01t20:949_1": "Pakappetvāti “vadhāmi na”nti evaṁ cittena paricchinditvā.",
  "tika-vin01t20:949_2": "Abhivitaritvāti sanniṭṭhānaṁ katvā.",
  "tika-vin01t20:949_3": "Tenevāha “nirāsaṅkacittaṁ pesetvā”ti.",
  "tika-vin01t20:949_4": "Upakkamavasenāti sāhatthikādiupakkamavasena.",
  "tika-vin01t20:949_5": "Evaṁ pavattassāti evaṁ yathāvuttavidhinā pavattassa.",
  "tika-vin01t20:949_6": "Kiñcāpi “sañciccā”ti imassa vippakatavacanattā “jīvitā voropeyyā”ti imināva aparakālakiriyāvacanena sabbathā pariniṭṭhitavītikkamo vutto, tathāpi “sañciccā”ti iminā vuccamānaṁ apariyositavītikkamampi avasānaṁ pāpetvā dassetuṁ “vītikkamo”ti padabhājanaṁ vuttaṁ.",
  "tika-vin01t20:949_7": "Tenevāha “ayaṁ sañciccasaddassa sikhāppatto atthoti vuttaṁ hotī”ti.",
  "tika-vin01t20:950_0": "Ādito paṭṭhāyāti paṭisandhiviññāṇena saddhiṁ uppannakalalarūpato paṭṭhāya.",
  "tika-vin01t20:950_1": "Sayanti etthāti seyyā, mātukucchisaṅkhāto gabbho seyyā etesanti gabbhaseyyakā, aṇḍajā jalābujā ca.",
  "tika-vin01t20:950_2": "Tesaṁ gabbhaseyyakānaṁ vasena sabbasukhumattabhāvadassanatthaṁ “yaṁ mātukucchismi”ntiādi vuttaṁ, na pārājikavatthuniyamanatthaṁ.",
  "tika-vin01t20:950_3": "Opapātikasaṁsedajāpi hi manussā pārājikavatthumeva.",
  "tika-vin01t20:950_4": "Na cevimaṁ sabbapaṭhamaṁ manussaviggahaṁ jīvitā voropetuṁ sakkā.",
  "tika-vin01t20:950_5": "Paṭisandhicittena hi saddhiṁ tiṁsa kammajarūpāni nibbattanti, tesu pana ṭhitesuyeva soḷasa bhavaṅgacittāni uppajjitvā nirujjhanti.",
  "tika-vin01t20:950_6": "Etasmiṁ antare gahitapaṭisandhikassa dārakassa vā mātuyā vā panassa antarāyo natthi.",
  "tika-vin01t20:950_7": "Ayañhi maraṇassa anokāso nāma.",
  "tika-vin01t20:950_8": "Ekasmiñhi soḷasacittakkhaṇe kāle dārakassa maraṇaṁ natthi tadā cuticittassa asambhavato, mātuyāpi tattakaṁ kālaṁ anatikkamitvā tadanantareyeva cavanadhammāya gabbhaggahaṇasseva asambhavato.",
  "tika-vin01t20:950_9": "Cittaggahaṇeneva avinābhāvato sesaarūpadhammānampi gahitattā rūpakāyupatthambhitasseva ca nāmakāyassa pañcavokāre pavattisabbhāvato vuttaṁ “sakalāpi pañcavokārapaṭisandhi dassitā hotī”ti.",
  "tika-vin01t20:950_10": "Tattha sakalāpipañcavokārapaṭisandhīti paripuṇṇā anūnā rūpādipañcakkhandhānaṁ paṭisandhīti evamattho gahetabbo, na pana sakalāpi pañcavokārabhave paṭisandhīti.",
  "tika-vin01t20:950_11": "Tenevāha “tasmā tañca paṭhamaṁ cittaṁ…pe…",
  "tika-vin01t20:950_12": "kalalarūpanti ayaṁ sabbapaṭhamo manussaviggaho”ti.",
  "tika-vin01t20:950_13": "“Tadahujātassa eḷakassa lomaṁ jātiuṇṇā”ti keci.",
  "tika-vin01t20:950_14": "“Himavantappadese jātimantaeḷakalomaṁ jātiuṇṇā”ti apare.",
  "tika-vin01t20:950_15": "Sukhumajātilomā eva kira keci eḷakā himavante vijjanti.",
  "tika-vin01t20:950_16": "“Gabbhaṁ phāletvā gahitaeḷakalomaṁ jātiuṇṇā”ti aññe.",
  "tika-vin01t20:951_0": "Ekena aṁsunāti khuddakabhāṇakānaṁ matena vuttaṁ.",
  "tika-vin01t20:951_1": "Tathā hi “gabbhaseyyakasattānaṁ paṭisandhikkhaṇe pañcakkhandhā apacchā apure ekato pātubhavanti.",
  "tika-vin01t20:951_2": "Tasmiṁ khaṇe pātubhūtā kalalasaṅkhātā rūpasantati parittā hoti khuddakamakkhikāya ekavāyāmena pātabbamattā”ti vatvā puna “atibahuṁ etaṁ, saṇhasūciyā tele pakkhipitvā ukkhittāya paggharitvā agge ṭhitabindumatta”nti vuttaṁ.",
  "tika-vin01t20:951_3": "Tampi paṭikkhipitvā “ekakese telato uddharitvā gahite tassa paggharitvā agge ṭhitabindumatta”nti vuttaṁ.",
  "tika-vin01t20:951_4": "Tampi paṭikkhipitvā “imasmiṁ janapade manussānaṁ kese aṭṭhadhā phālite tato ekakoṭṭhāsappamāṇo uttarakurukānaṁ keso, tassa pasannatilatelato uddhaṭassa agge ṭhitabindumatta”nti vuttaṁ.",
  "tika-vin01t20:951_5": "Tampi paṭikkhipitvā “jātiuṇṇā nāma sukhumā, tassā ekaaṁsuno pasannatilatele pakkhipitvā uddhaṭassa paggharitvā agge ṭhitabindumatta”nti khuddakabhāṇakehi vuttaṁ.",
  "tika-vin01t20:951_6": "Saṁyuttabhāṇakā pana “tīhi jātiuṇṇaṁsūhi katasuttagge saṇṭhitatelabinduppamāṇaṁ kalalaṁ hotī”ti vadanti.",
  "tika-vin01t20:951_7": "“Accha”nti vuttamatthaṁ pariyāyantarena vibhāveti “vippasanna”nti.",
  "tika-vin01t20:952_0": "Sappimaṇḍoti pasannasappi.",
  "tika-vin01t20:952_1": "Yathāti idaṁ ānetvā etthāpi sambandhitabbaṁ, sappimaṇḍopi vuttabinduppamāṇova idha adhippeto.",
  "tika-vin01t20:952_2": "Evaṁvaṇṇappaṭibhāganti vuttappamāṇasaṇṭhānaparicchinnaṁ.",
  "tika-vin01t20:952_3": "Atha vā evaṁvaṇṇappaṭibhāganti evaṁvaṇṇaṁ evaṁsaṇṭhānañca.",
  "tika-vin01t20:952_4": "Paṭibhajanaṁ vā paṭibhāgo, sadisatābhajanaṁ sadisatāpattīti attho.",
  "tika-vin01t20:952_5": "Evaṁvidho vaṇṇappaṭibhāgo rūpato saṇṭhānato ca sadisatāpatti etassāti evaṁvaṇṇappaṭibhāgaṁ.",
  "tika-vin01t20:952_6": "Kalalanti pavuccatīti bhūtupādārūpasaṅkhāto santānavasena pavattamāno attabhāvo kalalaṁ nāmāti kathīyati.",
  "tika-vin01t20:952_7": "Vīsavassasatāyukassāti nidassanamattaṁ tato ūnādhikāyukamanussānampi sabbhāvato.",
  "tika-vin01t20:953_0": "Kalalakālepīti paṭhamasattāhabbhantare yaṁ santativasena pavattamānaṁ kalalasaṅkhātaṁ attabhāvaṁ jīvitā voropetuṁ sakkā, taṁ sandhāya vadati.",
  "tika-vin01t20:953_1": "Tato vā uddhanti dutiyasattāhādīsu abbudādibhāvappattaṁ sandhāya vuttaṁ.",
  "tika-vin01t20:953_2": "Nanu ca uppannānaṁ dhammānaṁ sarasanirodheneva nirujjhanato antarā upacchedo na sakkā kātuṁ, “tasmā…pe…",
  "tika-vin01t20:953_3": "jīvitindriyaṁ upacchindati uparodhetī”ti kasmā vuttanti āha –",
  "tika-vin01t20:953_4": "“jīvitindriyassa paveṇīghaṭanaṁ…pe…",
  "tika-vin01t20:953_5": "uparodhetīti vuccatī”ti.",
  "tika-vin01t20:953_6": "Kathañcāyamattho viññāyatīti āha “svāyamattho”tiādi.",
  "tika-vin01t20:954_0": "Etthāha –",
  "tika-vin01t20:954_1": "khaṇe khaṇe nirujjhanasabhāvesu saṅkhāresu ko hanti, ko vā haññati, yadi cittacetasikasantāno, so arūpatāya na chedanabhedanādivasena vikopanasamattho, napi vikopanīyo.",
  "tika-vin01t20:954_2": "Atha rūpasantāno, so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre.",
  "tika-vin01t20:954_3": "Payogopi pāṇātipātassa yathāvutto paharaṇappahārādiko atītesu vā saṅkhāresu bhaveyya anāgatesu vā paccuppannesu vā, tattha na tāva atītānāgatesu sambhavati tesaṁ abhāvato, paccuppannesu ca saṅkhārānaṁ khaṇikattā saraseneva nirujjhanasabhāvatāya vināsābhimukhesu nippayojano payogo siyā, vināsassa ca kāraṇarahitattā na paharaṇappahārādippayogahetukaṁ maraṇaṁ, nirīhakatāya ca saṅkhārānaṁ kassa so payogo, khaṇikattā vadhādhippāyasamakālabhijjanakassa kiriyāpariyosānakaālānavaṭṭhānato kassa vā pāṇātipātakammabaddhoti?",
  "tika-vin01t20:955_0": "Vuccate –",
  "tika-vin01t20:955_1": "vadhakacetanāsahito saṅkhārānaṁ puñjo sattasaṅkhāto hanti.",
  "tika-vin01t20:955_2": "Tena pavattitavadhappayoganimittaṁ apagatusmāviññāṇajīvitindriyo matavohārappavattinibandhano yathāvuttavadhappayogākaraṇe uppajjanāraho rūpārūpadhammasamūho haññati, kevalo vā cittacetasikasantāno vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena tannibbattivinibandhakavisadisarūpuppattiyā vihate vicchedo hotīti na pāṇātipātassa asambhavo, napi ahetuko pāṇātipāto, na ca payogo nippayojano paccuppannesu saṅkhāresu katappayogavasena tadanantaraṁ uppajjanārahassa saṅkhārakalāpassa tathā anuppattito.",
  "tika-vin01t20:955_3": "Khaṇikānaṁ saṅkhārānaṁ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena sahetukabhāvato na ahetukaṁ maraṇaṁ, na ca katturahito pāṇātipātappayogo nirīhakesupi saṅkhāresu sannihitatāmattena upakārakesu attano attano anurūpaphaluppādane niyatesu kāraṇesu kattuvohārasiddhito yathā “padīpo pakāseti, nisākaro candimā”ti.",
  "tika-vin01t20:955_4": "Na ca kevalassa vadhādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva paṭijānanato, santānavasena pavattamānānañca padīpādīnaṁ atthakiriyāsiddhi dissatīti attheva pāṇātipātena kammunā baddho.",
  "tika-vin01t20:955_5": "Ayañca vicāro adinnādānādīsupi yathāsambhavaṁ vibhāvetabbo.",
  "tika-vin01t20:956_0": "Voropetuṁ na sakkāti upakkamena voropetuṁ na sakkā.",
  "tika-vin01t20:956_1": "Sattaṭṭhajavanavāramattanti khuddakabhāṇakānaṁ matena vuttaṁ.",
  "tika-vin01t20:956_2": "Saṁyuttabhāṇakā pana “rūpasantati arūpasantatī”ti dve santatiyo vatvā “udakaṁ akkamitvā gatassa yāva tīre akkantaudakalekhā na vippasīdati, addhānato āgatassa yāva kāye usumabhāvo na vūpasammati, ātapā āgantvā gabbhaṁ paviṭṭhassa yāva andhakārabhāvo na vigacchati, antogabbhe kammaṭṭhānaṁ manasi karitvā divā vātapānaṁ vivaritvā olokentassa yāva akkhīnaṁ phandanabhāvo na vūpasammati, ayaṁ rūpasantati nāma.",
  "tika-vin01t20:956_3": "Dve tayo javanavārā arūpasantati nāmā”ti vatvā “tadubhayampi santatipaccuppannaṁ nāmā”ti vadanti.",
  "tika-vin01t20:956_4": "Majjhimabhāṇakā pana vadanti “ekadvesantativārapariyāpannaṁ santatipaccuppannaṁ.",
  "tika-vin01t20:956_5": "Tattha andhakāre nisīditvā ālokaṭṭhānaṁ gatassa na ca tāva ārammaṇaṁ pākaṭaṁ hoti.",
  "tika-vin01t20:956_6": "Yāva pana taṁ pākaṭaṁ hoti, etthantare pavattā rūpasantati arūpasantati vā ekadvesantativārā nāmāti veditabbā.",
  "tika-vin01t20:956_7": "Ālokaṭṭhāne caritvā ovarakaṁ paviṭṭhassapi na tāva sahasā rūpaṁ pākaṭaṁ hoti.",
  "tika-vin01t20:956_8": "Yāva pana taṁ pākaṭaṁ hoti, etthantare pavattā rūpasantati arūpasantati vā ekadvesantativārā veditabbā.",
  "tika-vin01t20:956_9": "Dūre ṭhatvā pana rajakānaṁ hatthavikāraṁ ghaṇṭibheriākoṭanavikārañca disvāpi na tāva saddaṁ suṇāti.",
  "tika-vin01t20:956_10": "Yāva pana taṁ suṇāti, etasmimpi antare ekadvesantativārā veditabbā”ti.",
  "tika-vin01t20:956_11": "Ettha ca ālokaṭṭhānato ovarakaṁ paviṭṭhassa pageva tattha nisinnassa yāva rūpagataṁ pākaṭaṁ hoti, tattha upaḍḍhavelā avibhūtappāyā, upaḍḍhavelā vibhūtappāyā tadubhayaṁ gahetvā “dvesantativārā”ti vuttaṁ, tayidaṁ na sabbasādhāraṇaṁ, ekaccassa sīghampi pākaṭaṁ hotīti “ekadvesantativārā”ti ekaggahaṇampi kataṁ.",
  "tika-vin01t20:957_0": "Sabhāgasantativasenāti kusalākusalasomanassupekkhādinā sabhāgasantativasena.",
  "tika-vin01t20:957_1": "Iminā arūpasantati dassitā.",
  "tika-vin01t20:957_2": "Sattaṭṭhajavanavāramattanti ca kāmāvacarajavanavaseneva veditabbaṁ, na itarajavanavasena.",
  "tika-vin01t20:957_3": "Na hi te parimitakālā, antarā pavattabhavaṅgādayopi tadantogadhāti daṭṭhabbā.",
  "tika-vin01t20:957_4": "Yāva vā uṇhato āgantvātiādinā pana rūpasantatiṁ dasseti.",
  "tika-vin01t20:957_5": "Andhakāraṁ hotīti andhakāraṁ na vigacchati.",
  "tika-vin01t20:957_6": "Santatipaccuppannañcettha aṭṭhakathāsu āgataṁ, addhāpaccuppannaṁ sutte.",
  "tika-vin01t20:957_7": "Tathā hi bhaddekarattasutte addhāpaccuppannaṁ sandhāya “yo cāvuso mano, ye ca dhammā, ubhayametaṁ paccuppannaṁ, tasmiṁ ce paccuppanne chandarāgapaṭibaddhaṁ hoti viññāṇaṁ, chandarāgapaṭibaddhattā viññāṇassa tadabhinandati, tadabhinandanto paccuppannesu dhammesu saṁhīratī”ti vuttaṁ.",
  "tika-vin01t20:957_8": "Ettha hi manoti sasampayuttaṁ viññāṇamāha.",
  "tika-vin01t20:957_9": "Dhammāti ārammaṇadhammā.",
  "tika-vin01t20:957_10": "Manoti vā manāyatanaṁ.",
  "tika-vin01t20:957_11": "Dhammāti vedanādayo arūpakkhandhā.",
  "tika-vin01t20:957_12": "Ubhayametaṁ paccuppannanti addhāpaccuppannaṁ etaṁ ubhayaṁ hotīti attho.",
  "tika-vin01t20:957_13": "Viññāṇanti nikantiviññāṇaṁ.",
  "tika-vin01t20:957_14": "Tañhi tasmiṁ paccuppanne chandarāgavasena paṭibaddhaṁ hoti.",
  "tika-vin01t20:957_15": "Abhinandatīti taṇhādiṭṭhābhinandanāhi abhinandati.",
  "tika-vin01t20:957_16": "Tathābhūto ca vatthupariññāya abhāvato tesu paccuppannesu dhammesu saṁhīrati, taṇhādiṭṭhīhi ākaḍḍhīyatīti attho.",
  "tika-vin01t20:957_17": "Ettha ca “dvādasāyatanāni ekaṁ paccuppanna”nti āgatattā tattha pavatto chandarāgo addhāpaccuppannārammaṇo, na khaṇapaccuppannārammaṇoti viññāyati.",
  "tika-vin01t20:958_0": "Sattoti khandhasantāno.",
  "tika-vin01t20:958_1": "Tattha hi sattapaññatti.",
  "tika-vin01t20:958_2": "Jīvitindriyanti rūpārūpajīvitindriyaṁ.",
  "tika-vin01t20:958_3": "Rūpajīvitindriye hi vikopite itarampi taṁsambandhatāya vinassatīti.",
  "tika-vin01t20:958_4": "Taṁ vuttappakāramevāti taṁ jīvitindriyātipātanavidhānaṁ heṭṭhā vuttappakārameva.",
  "tika-vin01t20:958_5": "Saraseneva patanasabhāvassa antarā eva atīva pātanaṁ atipāto, saṇikaṁ patituṁ adatvā sīghapātananti attho.",
  "tika-vin01t20:958_6": "Atikkamma vā satthādīhi abhibhavitvā pātanaṁ atipāto, pāṇassa atipāto pāṇātipāto.",
  "tika-vin01t20:958_7": "Yāya cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu taṁmahābhūtapaccayā uppajjanamahābhūtā nuppajjissanti, sā tādisappayogasamuṭṭhāpikā vadhakacetanā pāṇātipāto.",
  "tika-vin01t20:958_8": "Tenāha “yāya cetanāyā”tiādi.",
  "tika-vin01t20:959_0": "Paharaṇanti kāyaviññattisahitāya vadhakacetanāya adhippetatthasādhanaṁ.",
  "tika-vin01t20:959_1": "Āṇāpananti vacīviññattisahitāya vadhakacetanāya adhippetatthasādhanaṁ.",
  "tika-vin01t20:959_2": "Teneva “sāvetukāmo na sāvetī”tiādi vuttaṁ.",
  "tika-vin01t20:959_3": "Upanikkhipananti asiādīnaṁ tassa upanikkhipanaṁ.",
  "tika-vin01t20:960_0": "Aṭṭhakathāsu vuttamatthaṁ saṅkhipitvā dassento “saṅkhepato”tiādimāha.",
  "tika-vin01t20:960_1": "Tattha vijjāparijappananti mantaparijappanaṁ.",
  "tika-vin01t20:960_2": "Idāni aṭṭhakathāsu vitthāritamatthaṁ dassento āha “aṭṭhakathāsu panā”tiādi.",
  "tika-vin01t20:960_3": "Tattha āthabbaṇikāti āthabbaṇavedavedino.",
  "tika-vin01t20:960_4": "Āthabbaṇaṁ payojentīti āthabbaṇavedavihitaṁ mantaṁ tattha vuttavidhinā payojenti.",
  "tika-vin01t20:960_5": "Āthabbaṇikā hi sattāhaṁ aloṇakaṁ bhuñjitvā dabbe attharitvā pathaviyaṁ sayamānā tapaṁ caritvā sattame divase susānabhūmiṁ sajjetvā sattame pade ṭhatvā hatthaṁ vaṭṭetvā vaṭṭetvā mukhena vijjaṁ parijappanti, atha nesaṁ kammaṁ samijjhati.",
  "tika-vin01t20:960_6": "Paṭisenāyāti idaṁ heṭṭhā upari vā padadvayena sambandhamupagacchati.",
  "tika-vin01t20:960_7": "Ītiṁuppādentīti ḍaṁsitvā māraṇatthāya vicchikādīnaṁ vissajjanavasena pīḷaṁ uppādenti.",
  "tika-vin01t20:960_8": "Etīti īti.",
  "tika-vin01t20:960_9": "Upaddavanti tato adhikatarapīḷaṁ.",
  "tika-vin01t20:960_10": "Pajjarakanti visamajjaraṁ.",
  "tika-vin01t20:960_11": "Sūcikanti aṅgapaccaṅgāni sūcīhi viya vijjhitvā pavattamānaṁ sūlaṁ.",
  "tika-vin01t20:960_12": "Visūcikanti sasūlaṁ āmātisāraṁ.",
  "tika-vin01t20:960_13": "Pakkhandiyanti rattātisāraṁ.",
  "tika-vin01t20:960_14": "Vijjaṁ parivattetvāti gandhāravijjādikaṁ attano vijjaṁ katupacāraṁ parijappitvā mantapaṭhanakkamena paṭhitvā.",
  "tika-vin01t20:960_15": "Tehīti tehi vatthūhi.",
  "tika-vin01t20:961_0": "Payojananti pavattamānaṁ.",
  "tika-vin01t20:961_1": "Disvātiādi diṭṭhavisādīnaṁ yathākkamena vuttaṁ.",
  "tika-vin01t20:961_2": "Dvattibyāmasatappamāṇanāguddharaṇeti dvattibyāmasatappamāṇe mahākāye nimminitvā ṭhitānaṁ nāgānaṁ uddharaṇe.",
  "tika-vin01t20:961_3": "Kumbhaṇḍānanti kumbhaṇḍadevānaṁ.",
  "tika-vin01t20:961_4": "Te kira devā mahodarā honti, rahassaṅgampi ca nesaṁ kumbho viya mahantaṁ hoti, tasmā “kumbhaṇḍā”ti vuccanti.",
  "tika-vin01t20:961_5": "Vessavaṇassa yakkhādhipatibhāvepi nayanāvudhena kumbhaṇḍānaṁ maraṇassa idha vuttattā tesupi tassa āṇāpavatti veditabbā.",
  "tika-vin01t20:962_0": "Kecīti mahāsaṅghikā.",
  "tika-vin01t20:962_1": "“Aho vata yaṁ taṁ kucchigataṁ gabbhaṁ na sotthinā abhinikkhameyyā”ti pāṭho sundarataro.",
  "tika-vin01t20:962_2": "“Aho vatāyaṁ ta”ntipi pāṭho.",
  "tika-vin01t20:962_3": "“Ayaṁ itthī taṁ kucchigataṁ gabbhaṁ na sotthinā abhinikkhāmeyyā”ti vattabbaṁ.",
  "tika-vin01t20:962_4": "Kulumbassāti gabbhassa kulasseva vā, kuṭumbassāti vuttaṁ hoti.",
  "tika-vin01t20:962_5": "Bhāvanāmayiddhiyāti adhiṭṭhāniddhiṁ sandhāya vadanti.",
  "tika-vin01t20:962_6": "Ghaṭabhedanaṁ viya iddhivināso, agginibbāpanaṁ viya parūpaghātoti upamāsaṁsandanaṁ.",
  "tika-vin01t20:962_7": "Taṁ tesaṁ icchāmattamevāti etthāyaṁ vicāraṇā –",
  "tika-vin01t20:962_8": "tumhe iddhiyā parūpaghātaṁ vadetha, iddhi nāma cesā adhiṭṭhāniddhi vikubbaniddhi manomayiddhi ñāṇavipphāriddhi samādhivipphāriddhi ariyiddhi kammavipākajiddhi puññavatoiddhi vijjāmayiddhi tattha tattha sammāpayogapaccayā ijjhanaṭṭhena iddhīti dasavidhā.",
  "tika-vin01t20:962_9": "Tattha kataraṁ iddhiṁ vadethāti?",
  "tika-vin01t20:962_10": "Bhāvanāmayanti.",
  "tika-vin01t20:962_11": "Kiṁ pana bhāvanāmayiddhiyā parūpaghātakammaṁ hotīti?",
  "tika-vin01t20:962_12": "Āma ekavāraṁ hoti.",
  "tika-vin01t20:962_13": "Yathā hi ādittagharassa upari udakabharite ghaṭe khitte ghaṭopi bhijjati, aggipi nibbāyati, evameva bhāvanāmayiddhiyā ekavāraṁ parūpaghātakammaṁ hoti, tato paṭṭhāya pana sā nassatīti.",
  "tika-vin01t20:962_14": "Atha ne “bhāvanāmayiddhiyā neva ekavāraṁ, na dve vāre parūpaghātakammaṁ hotī”ti vatvā saññattiṁ āgacchantā pucchitabbā “bhāvanāmayiddhi kiṁ kusalā, akusalā, abyākatā, sukhāya vedanāya sampayuttā, dukkhāya, adukkhamasukhāya, savitakkasavicārā, avitakkavicāramattā, avitakkaavicārā, kāmāvacarā, rūpāvacarā, arūpāvacarā”ti.",
  "tika-vin01t20:963_0": "Imaṁ pana pañhaṁ ye jānanti, te evaṁ vakkhanti “bhāvanāmayiddhi kusalā vā hoti abyākatā vā, adukkhamasukhavedanīyā eva, avitakkaavicārā eva, rūpāvacarā evā”ti.",
  "tika-vin01t20:963_1": "Te vattabbā “pāṇātipātacetanā kusalākusalādīsu kataraṁ koṭṭhāsaṁ bhajatī”ti.",
  "tika-vin01t20:963_2": "Jānantā vakkhanti “pāṇātipātacetanā akusalāva, dukkhavedanīyāva, savitakkasavicārāva, kāmāvacarā evā”ti.",
  "tika-vin01t20:963_3": "Evaṁ sante “tumhākaṁ kathā neva kusalattikena sameti, na vedanāttikena, na vitakkattikena, na parittattikenā”ti.",
  "tika-vin01t20:963_4": "Kiṁ pana evaṁ mahantaṁ suttaṁ niratthakanti?",
  "tika-vin01t20:963_5": "No niratthakaṁ, tumhe panassa atthaṁ na jānātha.",
  "tika-vin01t20:963_6": "Iddhimā cetovasippattoti ettha hi na bhāvanāmayiddhi adhippetā, āthabbaṇiddhi pana adhippetā.",
  "tika-vin01t20:963_7": "Sā hi ettha labbhamānā labbhatīti.",
  "tika-vin01t20:964_0": "Haritabbaṁ upanikkhipitabbanti hāraṁ, hārameva hārakanti āha “atha vā”tiādi.",
  "tika-vin01t20:964_1": "Jīvitaharaṇakaṁ upanikkhipitabbaṁ vā satthaṁ satthahārakanti vikappadvayenāha.",
  "tika-vin01t20:964_2": "“Hārakasattha”nti ca vattabbe satthahārakanti visesanassa paranipātaṁ katvā vuttaṁ.",
  "tika-vin01t20:964_3": "Yathā labhati, tathā kareyyāti adhippāyatthamāha.",
  "tika-vin01t20:964_4": "Upanikkhipeyyāti “pariyeseyyā”ti imassa sikhāppattamatthaṁ dasseti.",
  "tika-vin01t20:964_5": "Itarathāti “pariyeseyyā”ti imassa upanikkhipeyyāti evamatthaṁ aggahetvā yadi pariyesanamattameva adhippetaṁ siyāti attho.",
  "tika-vin01t20:964_6": "Pariyiṭṭhamattenāti pariyesitamattena.",
  "tika-vin01t20:964_7": "“Satthahārakaṁ vāssa pariyeseyyā”ti iminā vuccamānassa atthassa byañjanānurūpato paripuṇṇaṁ katvā avuttattā āha “byañjanaṁ anādiyitvā”ti.",
  "tika-vin01t20:964_8": "Sasati hiṁsatīti satthaṁ, sasanti hiṁsanti tenāti vā satthanti laguḷapāsāṇādīnampi satthasaṅgahitattā āha –",
  "tika-vin01t20:964_9": "“yaṁ ettha thāvarappayogasaṅgahitaṁ satthaṁ, tadeva dassetu”nti.",
  "tika-vin01t20:965_0": "Vuttāvasesanti vuttaasiādīhi avasiṭṭhaṁ.",
  "tika-vin01t20:965_1": "Laguḷanti muggarassetaṁ adhivacanaṁ.",
  "tika-vin01t20:965_2": "Satthasaṅgahoti mātikāyaṁ “satthahāraka”nti ettha vuttasatthasaṅgaho.",
  "tika-vin01t20:965_3": "Yasmā…pe…",
  "tika-vin01t20:965_4": "tasmā dvidhā bhinditvā padabhājanaṁ vuttanti īdisaṁ heṭṭhā vuttavibhaṅganayabhedadassananti veditabbaṁ.",
  "tika-vin01t20:965_5": "Narake vā papatātiādīti ettha ādi-saddena “papāte vā papatā”ti parato vuttaṁ avuttañca “rukkhato vā papatā”tiādi sabbaṁ maraṇūpāyaṁ saṅgaṇhāti.",
  "tika-vin01t20:965_6": "Tenevāha “na hi sakkā sabbaṁ sarūpeneva vattu”nti.",
  "tika-vin01t20:965_7": "Parato vuttanayattāti parato nigamanavasena vuttassa dutiyapadassa padabhājane vuttanayattā.",
  "tika-vin01t20:965_8": "Atthato vuttamevāti maraṇūpāyassa bahuvidhatānidassanatthaṁ, tato ekadese dassite sabbaṁ vuttameva hotīti adhippāyo.",
  "tika-vin01t20:965_9": "Na hi sakkā…pe…",
  "tika-vin01t20:965_10": "vattunti “rukkhato vā papatā”tiādinā sarūpato sabbaṁ maraṇūpāyaṁ pariyosānaṁ pāpetvā na sakkā vattunti attho.",
  "tika-vin01t20:966_0": "Mataṁte jīvitā seyyoti ettha vuttamaraṇaṁ yasmā iti-saddo nidasseti, tasmā tattha vuttamaraṇaṁ iti-saddassa atthoti tampi gahetvā atthaṁ dassento āha –",
  "tika-vin01t20:966_1": "“maraṇacitto maraṇamanoti attho”ti.",
  "tika-vin01t20:966_2": "Cittassa atthadīpanatthaṁ vuttoti citta-saddassa vicittādianekatthavisayattā nāyaṁ citta-saddo idha aññasmiṁ atthe vattamāno daṭṭhabbo, api tu viññāṇasmiṁyeva vattamāno veditabboti tassa atthassa niyamanatthaṁ vutto.",
  "tika-vin01t20:966_3": "Iminā punaruttidosassapi idha anavakāsoti dasseti.",
  "tika-vin01t20:966_4": "Na tāva attho vuttoti “iti cittamano”ti uddharitvāpi iti-saddanidassitassa maraṇassa aparāmaṭṭhabhāvato vuttaṁ.",
  "tika-vin01t20:966_5": "Tāva-saddena pana parato “cittasaṅkappo”ti imassa padabhājane “maraṇasaññī”tiādinā itisaddatthassa vakkhamānataṁ vibhāveti.",
  "tika-vin01t20:966_6": "Tattha hi iti-saddanidassitaṁ maraṇasaṅkhātamatthaṁ gahetvā “maraṇasaññī maraṇacetano maraṇādhippāyo”ti vuttaṁ.",
  "tika-vin01t20:966_7": "Tenevāha –",
  "tika-vin01t20:966_8": "“cittasaṅkappoti imasmiṁ pade adhikāravasena itisaddo āharitabbo”ti.",
  "tika-vin01t20:966_9": "Kasmā āharitabboti āha “idañhī”tiādi.",
  "tika-vin01t20:966_10": "Kathaṁ panetaṁ viññāyatīti āha “tathā hissā”tiādi.",
  "tika-vin01t20:966_11": "Assāti iti-saddassa.",
  "tika-vin01t20:966_12": "Tameva atthanti maraṇasaṅkhātamatthaṁ.",
  "tika-vin01t20:966_13": "“Maraṇasaññī”tiādīsu hi maraṇaṁ iti-saddassa attho, “saññī”tiādi saṅkappasaddassa.",
  "tika-vin01t20:966_14": "Cittasaddassa panettha vicittavacanatā saṅkappasaddassa saññācetanādhippāyavasena tidhā atthaṁ dassentena vibhāvitāti daṭṭhabbaṁ.",
  "tika-vin01t20:966_15": "Tenevāha –",
  "tika-vin01t20:966_16": "“citto nānappakārako saṅkappo”tiādi.",
  "tika-vin01t20:966_17": "Adhippāyasaddena kimettha vuttanti āha –",
  "tika-vin01t20:966_18": "“adhippāyoti vitakko veditabbo”ti.",
  "tika-vin01t20:966_19": "Na idaṁ vitakkassa nāmanti idaṁ pana na kevalaṁ vitakkasseva nāmanti dassetuṁ vuttaṁ.",
  "tika-vin01t20:966_20": "Pākaṭattā oḷārikattā ca uccākāratā veditabbā, apākaṭattā anoḷārikattā ca avacākāratā.",
  "tika-vin01t20:967_0": "174.",
  "tika-vin01t20:967_1": "Kāyekadesepi kāya-saddo vattatīti āha “hatthena vā”tiādi.",
  "tika-vin01t20:967_2": "Paharaṇenāti satthena.",
  "tika-vin01t20:967_3": "Satthañhi paharanti etenāti paharaṇanti vuccati.",
  "tika-vin01t20:967_4": "Kammunā bajjhatīti pāṇātipātakammunā bajjhati, pāṇātipātakammassa siddhanti vuttaṁ hoti.",
  "tika-vin01t20:967_5": "Yo koci maratūti ettha yassa kassaci ekasseva jīvitindriyavisayā vadhakacetanā pavattati, na pahārapaccayā marantasseva jīvitindriyavisayā, nāpi samūhassāti veditabbā.",
  "tika-vin01t20:967_6": "Ubhayathāpīti uddesānuddesānaṁ vasena.",
  "tika-vin01t20:967_7": "Vadhakacittaṁ paccuppannārammaṇampi jīvitindriyaṁ pabandhavicchedanavasena ārammaṇaṁ katvā pavattatīti āha “pacchā vā teneva rogenā”tiādi.",
  "tika-vin01t20:967_8": "Yena hi pabandho vicchijjati, tādisaṁ payogaṁ nibbattentaṁ tadā vadhakacittaṁ pavattantaṁ paharitamatteyeva kammunā bajjhati.",
  "tika-vin01t20:967_9": "Manussaarahantassa ca puthujjanakāleyeva satthappahāre vā vise vā dinnepi yadi so arahattaṁ patvā teneva marati, arahantaghātako hotiyeva.",
  "tika-vin01t20:967_10": "Yaṁ pana puthujjanakāle dinnaṁ dānaṁ arahattaṁ patvā paribhuñjati, puthujjanasseva taṁ dinnaṁ hoti.",
  "tika-vin01t20:968_0": "Nanu ca yathā arahattaṁ patvā paribhuttampi puthujjanakāle dinnaṁ puthujjanadānameva hoti, evaṁ maraṇādhippāyena puthujjanakāle pahāre dinne arahattaṁ patvā teneva pahārena mate kasmā arahantaghātakoyeva hoti, na puthujjanaghātakoti?",
  "tika-vin01t20:968_1": "Visesasabbhāvato.",
  "tika-vin01t20:968_2": "Dānañhi deyyadhammassa pariccāgamattena hoti.",
  "tika-vin01t20:968_3": "Tathā hi dānacetanā cajitabbaṁ vatthuṁ ārammaṇaṁ katvā cajanamattameva hoti, aññasantakakaraṇaṁva tassa cajanaṁ, tasmā yassa taṁ santakaṁ kataṁ, tasseva taṁ dinnaṁ hoti, na evaṁ vadho.",
  "tika-vin01t20:968_4": "So hi pāṇo pāṇasaññitā vadhakacetanā upakkamo tena maraṇanti imesaṁ pañcannaṁ aṅgānaṁ pāripūriyāva hoti, na apāripūriyā.",
  "tika-vin01t20:968_5": "Tasmā arahattaṁ pattasseva maraṇanti arahantaghātakoyeva hoti, na puthujjanaghātako.",
  "tika-vin01t20:968_6": "Yasmā pana “imaṁ māremī”ti yaṁ santānaṁ ārabbha māraṇicchā, tassa puthujjanakhīṇāsavabhāvena payogamaraṇakkhaṇānaṁ vasena satipi santānabhede abhedoyeva, yadā ca atthasiddhi, tadā khīṇāsavabhāvo, tasmā arahantaghātakoyeva hotīti niṭṭhamettha gantabbaṁ.",
  "tika-vin01t20:969_0": "Aññacittenāti avadhādhippāyena amāretukāmatācittena.",
  "tika-vin01t20:969_1": "Natthi pāṇātipātoti amāretukāmatācittena pahaṭattā.",
  "tika-vin01t20:969_2": "Kiñcāpi paṭhamappahāro na sayameva sakkoti māretuṁ, dutiyaṁ pana labhitvā sakkonto jīvitavināsanahetu hoti, tasmā “payogo tena ca maraṇa”nti iminā saṁsandanato paṭhamappahāreneva kammabaddho yutto, na dutiyena tassa aññacittena dinnattā.",
  "tika-vin01t20:969_3": "Tena vuttaṁ “ubhayehi matepi paṭhamappahāreneva kammunā baddho”ti.",
  "tika-vin01t20:970_0": "Kammāpattibyattibhāvatthanti ānantariyādikammavibhāgassa pārājikādiāpattivibhāgassa ca vibhāvanatthaṁ.",
  "tika-vin01t20:970_1": "“Eḷakaṁ māremī”ti pavattacetanāya pubbabhāgattā “imaṁ māremī”ti sanniṭṭhāpakacetanāya tadā sannihitattā yathāvatthukaṁ kammabaddho hotiyevāti āha “imaṁ vatthuṁ māremīti cetanāya atthibhāvato”tiādi.",
  "tika-vin01t20:970_2": "Sabbattha hi purimaṁ abhisandhicittaṁ appamāṇaṁ tena atthasiddhiyā abhāvato, vadhakacittaṁ pana tadārammaṇañca jīvitindriyaṁ anantariyādibhāve pamāṇanti daṭṭhabbaṁ.",
  "tika-vin01t20:970_3": "Ghātako ca hotīti pāṇaghātako hoti, pāṇātipātakammunāva baddho hotīti attho.",
  "tika-vin01t20:970_4": "Pubbe vuttanayeneva veditabbanti yathākkamaṁ pārājikathullaccayapācittiyāni veditabbāni.",
  "tika-vin01t20:970_5": "“Mātāpituarahantānaṁ aññataraṁ māremī”ti guṇamahantesu pavattapubbabhāgacetanāya dāruṇabhāvato tathāvidhapubbabhāgacetanāparivārā sanniṭṭhāpakacetanā dāruṇāva hotīti āha –",
  "tika-vin01t20:970_6": "“idha pana cetanā dāruṇā hotī”ti.",
  "tika-vin01t20:970_7": "Iminā ca “eḷakaṁ māressāmī”ti mātāpituādīnaṁ māraṇepi pubbabhāgacetanāya adāruṇattā aññathā pavattaānantariyakammato evaṁ pavattānantariyassa nātidāruṇatā vuttāva hotīti daṭṭhabbā.",
  "tika-vin01t20:971_0": "Lohitakanti lohitamakkhitaṁ.",
  "tika-vin01t20:971_1": "Kammaṁ karonteti yuddhakammaṁ karonte.",
  "tika-vin01t20:971_2": "Yathādhippāyaṁ gateti yodhaṁ vijjhitvā pitari viddhe.",
  "tika-vin01t20:971_3": "Idañca yathādhippāyaṁ tena tathāviddhabhāvadassanatthaṁ vuttaṁ.",
  "tika-vin01t20:971_4": "Ayathādhippāyaṁ pana ujukameva gantvā pitari viddhepi maraṇādhippāyena attanāva katappayogattā nevatthi visaṅketoti vadanti.",
  "tika-vin01t20:971_5": "Ānantariyaṁ pana natthīti pitaraṁ uddissa katappayogābhāvato.",
  "tika-vin01t20:972_0": "Adhiṭṭhāyāti mātikāvasena āṇattikapayogakathāvaṇṇanā",
  "tika-vin01t20:973_0": "Evaṁvijjhāti evaṁ dhanuṁ kaḍḍhetvā vijjha.",
  "tika-vin01t20:973_1": "Evaṁ paharāti evaṁ daḷhaṁ asiṁ gahetvā pahara.",
  "tika-vin01t20:973_2": "Evaṁ ghātehīti evaṁ kammakāraṇaṁ katvā mārehi.",
  "tika-vin01t20:973_3": "Majjheti hatthino piṭṭhimajjhe.",
  "tika-vin01t20:973_4": "Etenāti “adhiṭṭhahitvā āṇāpetī”tiādinā.",
  "tika-vin01t20:973_5": "Tatthāti āṇattikappayoge.",
  "tika-vin01t20:974_0": "Kiñcāpi kiriyaviseso aṭṭhakathāsu anāgato, pāḷiyaṁ pana “evaṁ vijjha, evaṁ pahara, evaṁ ghātehī”ti kiriyāvisesassa parāmaṭṭhattā ācariyaparamparāya ābhataṁ kiriyāvisesaṁ pāḷiyā saṁsandanato gahetvā dassento “aparo nayo”tiādimāha.",
  "tika-vin01t20:974_1": "Chedananti hatthādichedanaṁ.",
  "tika-vin01t20:974_2": "Bhedananti kucchiādiphālanaṁ.",
  "tika-vin01t20:974_3": "Atha vā usunā vijjhanaṁ, asinā chedanaṁ, muggarādīhi sīsādibhedananti evamettha attho daṭṭhabbo.",
  "tika-vin01t20:974_4": "Saṅkhamuṇḍakanti saṅkhamuṇḍakammakāraṇaṁ.",
  "tika-vin01t20:974_5": "Taṁ karontā uttaroṭṭhaubhatokaṇṇacūḷikagalavāṭakaparicchedena cammaṁ chinditvā sabbakese ekato gaṇṭhiṁ katvā daṇḍakena paliveṭhetvā uppāṭenti, saha kesehi cammaṁ uṭṭhahati, tato sīsakaṭāhaṁ thūlasakkharāhi ghaṁsitvā dhovantā saṅkhavaṇṇaṁ karonti.",
  "tika-vin01t20:974_6": "Evamādīti ādi-saddena bilaṅgathālikaṁ rāhumukhaṁ jotimālikaṁ hatthapajjotikaṁ erakavattikaṁ cīrakavāsikaṁ eṇeyyakaṁ baḷisamaṁsikaṁ kahāpaṇikaṁ khārāpatacchikaṁ palighaparivattikaṁ palālapīṭhakanti evamādiṁ sabbaṁ kammakāraṇaṁ saṅgaṇhāti.",
  "tika-vin01t20:975_0": "Tattha bilaṅgathālikanti kañjiyaukkhalikakammakāraṇaṁ.",
  "tika-vin01t20:975_1": "Taṁ kammaṁ karontā sīsakapālaṁ uppāṭetvā tattaṁ ayoguḷaṁ saṇḍāsena gahetvā tattha pakkhipanti, tena matthaluṅgaṁ pakkuthitvā upari uttarati.",
  "tika-vin01t20:975_2": "Rāhumukhanti rāhumukhakammakāraṇaṁ.",
  "tika-vin01t20:975_3": "Taṁ karonto saṅkunā mukhaṁ vivaritvā antomukhe dīpaṁ jālenti, kaṇṇacūḷikāhi vā paṭṭhāya mukhaṁ nikhādanena khaṇanti, lohitaṁ paggharitvā mukhaṁ pūreti.",
  "tika-vin01t20:975_4": "Jotimālikanti sakalasarīraṁ telapilotikāya veṭhetvā ālimpenti.",
  "tika-vin01t20:975_5": "Hatthapajjotikanti hatthe telapilotikāya veṭhetvā dīpaṁ viya pajjālenti.",
  "tika-vin01t20:975_6": "Erakavattikanti erakavattakammakāraṇaṁ.",
  "tika-vin01t20:975_7": "Taṁ karontā heṭṭhāgīvato paṭṭhāya cammavaṭṭe kantitvā gopphake pātenti, atha naṁ yottehi bandhitvā kaḍḍhanti, so attanova cammavaṭṭe akkamitvā patati.",
  "tika-vin01t20:975_8": "Cīrakavāsikanti cīrakavāsikakammakāraṇaṁ.",
  "tika-vin01t20:975_9": "Taṁ karontā tatheva cammavaṭṭe kantitvā kaṭiyaṁ ṭhapenti, kaṭito paṭṭhāya kantitvā gopphakesu ṭhapenti, uparimehi heṭṭhimasarīraṁ cīrakanivāsananivatthaṁ viya hoti.",
  "tika-vin01t20:975_10": "Eṇeyyakanti eṇeyyakammakāraṇaṁ.",
  "tika-vin01t20:975_11": "Taṁ karontā ubhosu kapparesu ca jaṇṇukesu ca ayavalayāni datvā ayasūlāni koṭṭenti, so catūhi ayasūlehi bhūmiyaṁ patiṭṭhahati, atha naṁ parivāretvā aggiṁ karonti, taṁ kālena kālaṁ sandhito sūlāni apanetvā catūhi aṭṭhikoṭīhiyeva ṭhapenti.",
  "tika-vin01t20:976_0": "Baḷisamaṁsikanti ubhatomukhehi baḷisehi paharitvā cammamaṁsanahārūni uppāṭenti.",
  "tika-vin01t20:976_1": "Kahāpaṇikanti sakalasarīraṁ tikhiṇāhi vāsīhi koṭito paṭṭhāya kahāpaṇamattaṁ kahāpaṇamattaṁ pātentā koṭṭenti.",
  "tika-vin01t20:976_2": "Khārāpatacchikanti sarīraṁ tattha tattha āvudhehi paharitvā kocchehi khāraṁ ghaṁsanti, cammamaṁsanahārūni paggharitvā aṭṭhikasaṅkhalikāva tiṭṭhati.",
  "tika-vin01t20:976_3": "Palighaparivattikanti ekena passena nipajjāpetvā kaṇṇachidde ayasūlaṁ koṭṭetvā pathaviyā ekābaddhaṁ karonti, atha naṁ pāde gahetvā āviñchanti.",
  "tika-vin01t20:976_4": "Palālapīṭhakanti cheko kāraṇiko chavicammaṁ acchinditvā nisadapotehi aṭṭhīni bhinditvā kesesu gahetvā ukkhipati, maṁsarāsiyeva hoti, atha naṁ keseheva pariyonandhitvā gaṇhantā palālavaṭṭiṁ viya katvā paliveṭhenti.",
  "tika-vin01t20:977_0": "Vatthuṁ visaṁvādetvā tato aññaṁ māretīti sambandho.",
  "tika-vin01t20:977_1": "Purimapassādīnampi vatthusabhāgato vatthuggahaṇeneva gahaṇanti āha “purato paharitvā”tiādi.",
  "tika-vin01t20:977_2": "Cittena “purato vā”ti niyamaṁ katvā vā akatvā vā “purato paharitvā mārehī”ti vutte sace aññattha paharitvā māreti, lesaṁ oḍḍetvā avuttattā visaṅketova hoti.",
  "tika-vin01t20:977_3": "Cittena pana yattha katthaci paharitvā māraṇaṁ icchantopi sace “purato paharitvā mārehī”ti vadati, tassa lesaṁ oḍḍetvā tathā vuttamatthaṁ ṭhapetvā teneva cittena samuṭṭhāpitaviññattikattā manussaviggahapārājikato pariyāyena amuccanato “aññattha paharitvā māritepi nevatthi visaṅketo”ti vadanti, keci pana taṁ na icchanti.",
  "tika-vin01t20:977_4": "Vatthuvisesenāti mātuādivatthuvisesena.",
  "tika-vin01t20:977_5": "Kammavisesoti ānantariyādikammaviseso.",
  "tika-vin01t20:977_6": "Āpattivisesoti pārājikādiāpattiviseso.",
  "tika-vin01t20:978_0": "“Etaṁ gāme ṭhita”nti gāmo puggalaniyamanatthaṁ vutto, na okāsaniyamanatthaṁ, tasmā okāsaṁ aniyametvā puggalasseva niyamitattā natthi visaṅketo.",
  "tika-vin01t20:978_1": "“Gāmeye vā”tiādīsu pana okāsassa niyamitattā aññattha mārite visaṅketo vutto.",
  "tika-vin01t20:979_0": "Tuṇḍenāti khaggakoṭiyā. Tharunāti khaggamuṭṭhinā.",
  "tika-vin01t20:980_0": "“Etaṁ gacchanta”nti gamanena puggalova niyamito, na iriyāpatho.",
  "tika-vin01t20:980_1": "Tenāha “natthi visaṅketo”ti.",
  "tika-vin01t20:980_2": "“Gacchantamevā”tiādinā iriyāpatho niyamito.",
  "tika-vin01t20:980_3": "Tenāha “visaṅketo hotī”ti.",
  "tika-vin01t20:981_0": "“Dīghaṁ mārehī”ti vuttepi dīghasaṇṭhānānaṁ bahubhāvato itthannāmaṁ evarūpañca dīghanti aññesaṁ asādhāraṇalakkhaṇena aniddiṭṭhattā “aniyametvā āṇāpetī”ti vuttaṁ.",
  "tika-vin01t20:981_1": "Tenevāha “yaṁ kiñci tādisaṁ māretī”ti.",
  "tika-vin01t20:981_2": "Ettha ca “cittena bahūsu dīghasaṇṭhānesu ekaṁ niyametvā vuttepi vācāya aniyamitattā aññasmiṁ tādise mārite natthi visaṅketo”ti vadanti.",
  "tika-vin01t20:981_3": "Parapāṇimhi pāṇasaññitālakkhaṇassa aṅgassa abhāvato nevatthi pāṇātipātoti āha “āṇāpako muccatī”ti.",
  "tika-vin01t20:981_4": "Yadi evaṁ okāsaniyame sati kathaṁ pāṇātipātoti?",
  "tika-vin01t20:981_5": "Okāsaṁ niyamentassa tasmiṁ okāse nisinnassa jīvitindriyaṁ ārammaṇaṁ hotīti gahetabbaṁ.",
  "tika-vin01t20:981_6": "Okāsañhi niyametvā niddisanto tasmiṁ okāse nisinnaṁ mārāpetukāmo hoti, sayaṁ pana tadā tattha natthi, tasmā okāsena saha attano jīvitindriyaṁ ārammaṇaṁ na hotīti vadanti.",
  "tika-vin01t20:982_0": "Adhiṭṭhāyāti mātikāvasena āṇattikapayogakathāvaṇṇanā niṭṭhitā.",
  "tika-vin01t20:983_0": "Dūtakathāvaṇṇanā",
  "tika-vin01t20:984_0": "Evaṁ āṇāpentassa ācariyassa tāva dukkaṭanti sace sā āṇatti yathādhippāyaṁ na gacchati, ācariyassa āṇattikkhaṇe dukkaṭaṁ.",
  "tika-vin01t20:984_1": "Sace pana sā āṇatti yathādhippāyaṁ gacchati, yaṁ parato thullaccayaṁ vuttaṁ, āṇattikkhaṇe tadeva hoti.",
  "tika-vin01t20:984_2": "Atha so taṁ avassaṁ ghāteti, yaṁ parato “sabbesaṁ āpatti pārājikassā”ti vuttaṁ, tato imassa taṅkhaṇeyeva pārājikaṁ hotīti evamettha attho gahetabbo.",
  "tika-vin01t20:984_3": "Ācariyena pana heṭṭhā adinnādānakathāyaṁ vuttanayeneva ayamattho sakkā viññātunti idha na vutto.",
  "tika-vin01t20:984_4": "Vuttañhi tattha “āpatti dukkaṭassāti evaṁ āṇāpentassa ācariyassa tāva dukkaṭaṁ.",
  "tika-vin01t20:984_5": "Sace pana sā āṇatti yathādhippāyaṁ gacchati, yaṁ parato thullaccayaṁ vuttaṁ, āṇattikkhaṇe tadeva hoti.",
  "tika-vin01t20:984_6": "Atha taṁ bhaṇḍaṁ avassaṁ hāriyaṁ hoti, yaṁ parato ‘sabbesaṁ āpatti pārājikassā’ti vuttaṁ, tato imassa taṅkhaṇeyeva pārājikaṁ hotīti ayaṁ yutti sabbattha veditabbā”ti.",
  "tika-vin01t20:984_7": "Tesampi dukkaṭanti ārocanapaccayā dukkaṭaṁ.",
  "tika-vin01t20:984_8": "Paṭiggahitamatteti ettha avassaṁ ce paṭiggaṇhāti, tato pubbeva ācariyassa thullaccayaṁ, na pana paṭiggahiteti daṭṭhabbaṁ.",
  "tika-vin01t20:984_9": "Kasmā panassa thullaccayanti āha “mahājano hi tena pāpe niyojito”ti.",
  "tika-vin01t20:985_0": "Mūlaṭṭhasseva dukkaṭanti idaṁ mahāaṭṭhakathāyaṁ āgatanayadassanamattaṁ, na pana taṁ ācariyassa adhippetaṁ.",
  "tika-vin01t20:985_1": "Tenāha “evaṁ sante”tiādi, evaṁ mahāaṭṭhakathāyaṁ vuttanayena atthe satīti attho.",
  "tika-vin01t20:985_2": "Paṭiggahaṇe āpattiyeva na siyāti vadhakassa “sādhu suṭṭhū”ti māraṇapaṭiggahaṇe dukkaṭāpatti na siyā, evaṁ anoḷārikavisayepi tāva dukkaṭaṁ hoti, kimaṅgaṁ pana māraṇapaṭiggahaṇeti dassanatthaṁ sañcarittapaṭiggahaṇādi nidassitaṁ.",
  "tika-vin01t20:985_3": "“Aho vata itthannāmo hato assā”ti evaṁ maraṇābhinandanepi dukkaṭe sati pageva māraṇapaṭiggahaṇeti adhippāyo.",
  "tika-vin01t20:985_4": "Paṭiggaṇhantassevetaṁ dukkaṭanti avadhāraṇena visaṅketattā imassa paṭiggahaṇapaccayā mūlaṭṭhassa nattheva āpattīti dasseti.",
  "tika-vin01t20:985_5": "Keci pana “idha vuttadukkaṭaṁ paṭiggaṇhantassevāti ettakameva avadhāraṇena dassitaṁ, na pana mūlaṭṭhassa mahāaṭṭhakathāyaṁ vuttadukkaṭaṁ paṭikkhitta”nti vadanti.",
  "tika-vin01t20:985_6": "Purimanayeti samanantarātīte avisakkiyadūtaniddese.",
  "tika-vin01t20:985_7": "Etanti dukkaṭaṁ.",
  "tika-vin01t20:985_8": "Yadi evaṁ kasmā pāḷiyaṁ na vuttanti āha “okāsābhāvenā”ti.",
  "tika-vin01t20:985_9": "Tattha mūlaṭṭhassa thullaccayavacanato paṭiggaṇhantassa dukkaṭaṁ vattuṁ okāso natthīti okāsābhāvena na vuttaṁ, na pana abhāvatoti adhippāyo.",
  "tika-vin01t20:986_0": "Āṇattikkhaṇeputhujjanoti ettha anāgate voropetabbajīvitindriyavasena atthasādhikacetanāya pavattattā arahantaghātako jātoti daṭṭhabbaṁ.",
  "tika-vin01t20:987_0": "Dūtakathāvaṇṇanā niṭṭhitā.",
  "tika-vin01t20:988_0": "175.",
  "tika-vin01t20:988_1": "Sayaṁ saṅghattherattā “upaṭṭhānakāle”ti vuttaṁ.",
  "tika-vin01t20:988_2": "Vācāya vācāya dukkaṭanti “yo koci mama vacanaṁ sutvā imaṁ dhāretū”ti iminā adhippāyena avatvā kevalaṁ maraṇābhinandanavaseneva vuttattā “corāpi nāma taṁ na hanantī”tiādivācāsupi dukkaṭameva vuttaṁ.",
  "tika-vin01t20:988_3": "Ayamattho etena vuttoti yathā so jānātīti sambandho.",
  "tika-vin01t20:988_4": "Vākyabhedanti vacībhedaṁ.",
  "tika-vin01t20:988_5": "Dvinnaṁ uddissāti dve uddissa, dvinnaṁ vā maraṇaṁ uddissa.",
  "tika-vin01t20:988_6": "Ubho uddissa maraṇaṁ saṁvaṇṇentassa cetanāya ekattepi “dve pāṇātipātā”ti vattabbabhāvato balavabhāvaṁ āpajjitvā paṭisandhivipākasamanantaraṁ pavattiyaṁ anekāsupi jātīsu aparāpariyacetanāvasena dukkhuppādanato mahāvipākattā “akusalarāsī”ti vuttaṁ.",
  "tika-vin01t20:988_7": "Bahū uddissa maraṇasaṁvaṇṇanepi eseva nayo.",
  "tika-vin01t20:989_0": "Evanti “sīsaṁ vā chinditvā papāte vā papatitvā”tiādinā.",
  "tika-vin01t20:989_1": "Ārocitamatteti vuttamatte.",
  "tika-vin01t20:989_2": "Yathā ariyamaggakkhaṇe cattāro satipaṭṭhānā cattāro sammappadhānā ca kiccavasena ijjhanti, evaṁ cetanāya ekattepi kiccavasena anekā pāṇātipātā ijjhantīti āha “tattakā pāṇātipātā”ti.",
  "tika-vin01t20:989_3": "Yathā hi attānaṁ sataṁ katvā dassetukāmassa “sataṁ homi sataṁ homī”ti kataparikammavasena laddhapaccuppannaparittārammaṇaṁ abhiññācittaṁ satantogadhānaṁ vaṇṇesu ekassa vaṇṇaṁ ārammaṇaṁ katvāpi sataṁ nipphādeti, yathā ca ekassa maraṇe pavattamānāpi vadhakacetanā sakalasarīre uppajjamānaṁ nirujjhamānañca sakalampi jīvitindriyaṁ ekappahāreneva ālambitumasakkuṇeyyattā ṭhānappattaṁ ekadesappavattaṁ jīvitindriyaṁ ārammaṇaṁ katvā ārammaṇabhūtaṁ sakalampi jīvitindriyaṁ vināseti, evameva paccuppannaparittārammaṇāya vadhakacetanāya māretukāmatāya pariggahitasattesu ekasseva jīvitindriye ārammaṇe katepi kiccanipphattivasena sabbepi māritāva honti.",
  "tika-vin01t20:990_0": "176.Yesaṁhatthatoti yesaṁ ñātakapavāritānaṁ hatthato.",
  "tika-vin01t20:990_1": "Tesaṁ mūlaṁ datvā muccatīti idaṁ tena katapayogassa puna pākatikabhāvāpādanaṁ avasānaṁ pāpetvā dassetuṁ vuttaṁ.",
  "tika-vin01t20:990_2": "“Mūlena kītaṁ pana potthakaṁ potthakasāmikānaṁ datvā muccatiyevā”ti tīsupi gaṇṭhipadesu vuttaṁ.",
  "tika-vin01t20:990_3": "Kenaci pana “sace potthakaṁ sāmikānaṁ datvā mūlaṁ na gaṇhāti, na muccati attaniyabhāvato amocitattā”ti vatvā bahudhā papañcitaṁ, na taṁ sārato paccetabbaṁ.",
  "tika-vin01t20:990_4": "Potthakasāmikānañhi potthake dinne aññena kataṁ paṭilabhitvā attanā katapayogassa nāsitattā kathaṁ so na mucceyya, na ca pariccattassa attaniyabhāvo diṭṭhoti.",
  "tika-vin01t20:990_5": "Gaṇṭhipade pana “sace mūlena kīto hoti, potthakasāmikānaṁ potthakaṁ, yesaṁ hatthato mūlaṁ gahitaṁ, tesaṁ mūlaṁ datvā muccatīti kasmā vuttaṁ.",
  "tika-vin01t20:990_6": "Potthakanimittaṁ mūlassa gahitattā akappiyametaṁ.",
  "tika-vin01t20:990_7": "Yadi hi potthakasāmikassa potthakaṁ datvā sayameva mūlaṁ gaṇheyya, akappiyameva taṁ.",
  "tika-vin01t20:990_8": "Athāpi potthakasāmikassa santikā mūlaṁ aggahetvā sayameva taṁ potthakaṁ jhāpeyya, tathāpi aññā yena saddhādeyyavinipātane āpatti, tasmā evamāhā”ti vuttaṁ, tampi na sārato paccetabbaṁ.",
  "tika-vin01t20:990_9": "Tasmā gaṇṭhipadesu vuttanayovettha sārato daṭṭhabbo.",
  "tika-vin01t20:990_10": "“Maraṇavaṇṇaṁ likhissāmā”ti ekajjhāsayā hutvāti idaṁ tathā karonte sandhāya vuttaṁ, evaṁ pana asaṁvidahitvāpi maraṇādhippāyena tasmiṁ potthake vuttavidhiṁ karontassa pārājikameva.",
  "tika-vin01t20:991_0": "Pamāṇeti attanā sallakkhite pamāṇe.",
  "tika-vin01t20:991_1": "Tacchetvāti unnatappadesaṁ tacchetvā.",
  "tika-vin01t20:991_2": "Paṁsupacchinti sabbantimaṁ paṁsupacchiṁ.",
  "tika-vin01t20:991_3": "“Ettakaṁ ala”nti niṭṭhāpetukāmatāya sabbantimapayogasādhikā cetanā sanniṭṭhāpakacetanā.",
  "tika-vin01t20:991_4": "Suttantikattherāti vinaye apakataññuno suttantabhāṇakā.",
  "tika-vin01t20:991_5": "Mahāaṭṭhakathācariyatthereyeva sandhāya “vinayaṁ te na jānantīti upahāsavasena suttantikattherāti vutta”ntipi vadanti.",
  "tika-vin01t20:991_6": "Ettha ca mahāaṭṭhakathāyaṁ “āvāṭe niṭṭhite patitvā marantu, aniṭṭhite mā marantū”ti iminā adhippāyena karontaṁ sandhāya sabbantimā sanniṭṭhāpakacetanā vuttā, mahāpaccarisaṅkhepaṭṭhakathāsu pana paṭhamappahārato paṭṭhāya “imasmiṁ āvāṭe patitvā marantū”ti iminā adhippāyena karontassa yasmiṁ yasmiṁ payoge kate tattha patitā maranti, taṁtaṁpayogasādhikaṁ sanniṭṭhāpakacetanaṁ sandhāya “ekasmimpi kudālappahāre dinne”tiādi vuttanti tīsupi gaṇṭhipadesu vuttaṁ.",
  "tika-vin01t20:991_7": "Tasmā tena tena pariyāyena aṭṭhakathāvādānaṁ aññamaññāvirodho yutto.",
  "tika-vin01t20:991_8": "Atha vā mahāaṭṭhakathāyaṁ ekasmiṁyeva divase avūpasanteneva payogena khaṇitvā niṭṭhāpentaṁ sandhāya sabbantimā sanniṭṭhāpakacetanā vuttā, itarāsu pana “imasmiṁ patitvā marantū”ti adhippāyena ekasmiṁ divase kiñci khaṇitvā aparasmimpi divase tatheva kiñci kiñci khaṇitvā niṭṭhāpentaṁ sandhāya vuttanti.",
  "tika-vin01t20:991_9": "Evampi aṭṭhakathānaṁ aññamaññāvirodho yuttoti amhākaṁ khanti.",
  "tika-vin01t20:992_0": "Attano dhammatāyāti ajānitvā pakkhalitvā vā.",
  "tika-vin01t20:992_1": "Arahantāpi saṅgahaṁ gacchantīti aññehi pātiyamānānaṁ amaritukāmānampi arahantānaṁ maraṇaṁ sambhavatīti vuttaṁ.",
  "tika-vin01t20:992_2": "Purimanayeti “maritukāmā idha marissantī”ti vuttanaye.",
  "tika-vin01t20:992_3": "Tattha patitaṁ bahi nīharitvāti ettha “imasmiṁ āvāṭeyeva marantūti niyamābhāvato bahi nīharitvā māritepi pārājikaṁ vuttaṁ.",
  "tika-vin01t20:992_4": "Āvāṭe patitvā thokaṁ cirāyitvā gacchantaṁ gahetvā mārite āvāṭasmiṁyeva aggahitattā pārājikaṁ na hotī”ti vadanti, taṁ pana aṭṭhakathāyaṁ “patitappayogena gahitattā”ti vuttahetussa idhāpi sambhavato vīmaṁsitvā gahetabbaṁ.",
  "tika-vin01t20:992_5": "Amaritukāmā vātipi adhippāyassa sambhavato opapātike uttarituṁ asakkuṇitvā matepi pārājikaṁ vuttaṁ.",
  "tika-vin01t20:992_6": "Nibbattitvāti vuttattā patanaṁ na dissatīti ce?",
  "tika-vin01t20:992_7": "Opapātikassa tattha nibbattiyeva patananti natthi virodho.",
  "tika-vin01t20:992_8": "Yasmā mātuyā patitvā parivattitaliṅgāya matāya so mātughātako hoti, na kevalaṁ manussapurisaghātako, tasmā patitasseva vasena āpattīti adhippāyena “patanarūpaṁ pamāṇa”nti vuttaṁ.",
  "tika-vin01t20:992_9": "Idaṁ pana akāraṇaṁ.",
  "tika-vin01t20:992_10": "“Manussabhūtaṁ mātaraṁ vā pitaraṁ vā api parivattaliṅgaṁ jīvitā voropentassa kammaṁ ānantariyaṁ hotī”ti ettakameva hi aṭṭhakathāyaṁ vuttaṁ.",
  "tika-vin01t20:993_0": "Tattha ca liṅge parivattepi so eva ekakammanibbatto bhavaṅgappabandho jīvitindriyappabandho ca, na aññoti “api parivattaliṅga”nti vuttaṁ.",
  "tika-vin01t20:993_1": "Yo hi liṅge aparivatte tasmiṁ attabhāve bhavaṅgajīvitindriyappabandho, so eva parivattepi liṅge taṁyeva ca upādāya ekajātisamaññā.",
  "tika-vin01t20:993_2": "Na cettha bhāvakalāpagatajīvitindriyassa vasena codanā kātabbā tadaññasseva adhippetattā.",
  "tika-vin01t20:993_3": "Tañhi tattha avicchedavuttiyā pabandhavohāraṁ labhati, itarampi vā bhāvānupālatāsāmaññenāti anokāsāva codanā.",
  "tika-vin01t20:993_4": "Tasmā parivattepi liṅge tasseva ekakammanibbattassa santānassa jīvitā voropanato vohārabhedato so itthighātako vā hotu purisaghātako vā, ānantariyakammato na muccatīti ettakameva tattha vattabbaṁ.",
  "tika-vin01t20:993_5": "Idha pana yaṁyaṁjātikā sattā honti, te maraṇasamaye attano attano jātirūpeneva maranti, nāññarūpena, jātivaseneva ca pācittiyathullaccayapārājikehi bhavitabbaṁ.",
  "tika-vin01t20:993_6": "Tasmā nāgo vā supaṇṇo vā yakkharūpena vā petarūpena vā patitvā attano tiracchānarūpena marati, tattha pācittiyameva yuttaṁ, na thullaccayaṁ tiracchānagatasseva matattā.",
  "tika-vin01t20:993_7": "Teneva dutiyattheravāde maraṇarūpaṁ pamāṇaṁ, tasmā pācittiyanti vuttaṁ.",
  "tika-vin01t20:993_8": "Ayameva ca vādo yuttataro, teneva so pacchā vutto.",
  "tika-vin01t20:994_0": "Imināva nayena manussaviggahe nāgasupaṇṇasadise tiracchānagate patitvā attano rūpena mate pācittiyena bhavitabbaṁ.",
  "tika-vin01t20:994_1": "Evaṁ sante pāḷiyaṁ “yakkho vā peto vā tiracchānagatamanussaviggaho vā tasmiṁ patati, āpatti dukkaṭassa.",
  "tika-vin01t20:994_2": "Patite dukkhā vedanā uppajjati, āpatti dukkaṭassa.",
  "tika-vin01t20:994_3": "Marati, āpatti thullaccayassā”ti kasmā vuttanti ce?",
  "tika-vin01t20:994_4": "Tattha keci vadanti –",
  "tika-vin01t20:994_5": "yakkho vā peto vāti paṭhamaṁ sakarūpeneva ṭhite yakkhapete dassetvā puna aññarūpenapi ṭhite teyeva yakkhapete dassetuṁ “tiracchānagatamanussaviggaho vā”ti vuttaṁ, na pana tādisaṁ tiracchānagataṁ visuṁ dassetuṁ.",
  "tika-vin01t20:994_6": "Tasmā tiracchānagataviggaho vā manussaviggaho vā yakkho vā peto vāti evamettha yojanā kātabbāti.",
  "tika-vin01t20:994_7": "Gaṇṭhipadesu pana tīsupi “pāḷiyaṁ manussaviggahena ṭhitatiracchānagatānaṁ āveṇikaṁ katvā thullaccayaṁ vuttaṁ viya dissatī”ti kathitaṁ.",
  "tika-vin01t20:994_8": "Yakkharūpapetarūpena matepi eseva nayoti iminā maraṇarūpasseva pamāṇattā thullaccayaṁ atidissati.",
  "tika-vin01t20:995_0": "Mudhāti amūlena, kiñci mūlaṁ aggahetvāti vuttaṁ hoti.",
  "tika-vin01t20:995_1": "So niddosoti tena tattha katapayogassa abhāvato.",
  "tika-vin01t20:995_2": "Yadi pana sopi tattha kiñci kiñci karoti, na muccatiyevāti dassento āha “evaṁ patitā”tiādi.",
  "tika-vin01t20:995_3": "Tattha evanti evaṁ mayā kateti attho.",
  "tika-vin01t20:995_4": "Na nassissantīti adassanaṁ na gamissanti, na palāyissantīti adhippāyo.",
  "tika-vin01t20:995_5": "Vippaṭisāre uppanneti mūlaṭṭhaṁ sandhāya vuttaṁ.",
  "tika-vin01t20:995_6": "Yadi pana pacchimopi labhitvā tattha vuttappakāraṁ kiñci katvā puna vippaṭisāre uppanne evaṁ karoti, tassapi eseva nayo.",
  "tika-vin01t20:995_7": "Paṁsumhi patitvā maratīti abhinavapūrite paṁsumhi pāde pavesetvā uddharituṁ asakkonto tattheva patitvā marati.",
  "tika-vin01t20:995_8": "Jātapathavī jātāti idaṁ sabbathā matthakappattaṁ thirabhāvaṁ dassetuṁ vuttaṁ.",
  "tika-vin01t20:995_9": "Paṁsunā pūrentena pana pādadaṇḍādīhi maddanatāḷanādinā suṭṭhutaraṁ thirabhāvaṁ āpādetvā pakatipathaviyā nibbisese kate jātapathavīlakkhaṇaṁ appattepi muccatiyeva.",
  "tika-vin01t20:995_10": "Opātaṁ haratīti ettha pokkharaṇīsadisattā muccati.",
  "tika-vin01t20:996_0": "Hatthā muttamatteti oḍḍetvā hatthato muttamatte.",
  "tika-vin01t20:996_1": "Vatiṁ katvāti ettha yadi so pāse vuttappakāraṁ kañci visesaṁ na karoti, attanā katavatiyā viddhaṁsitāya muccati.",
  "tika-vin01t20:996_2": "Thaddhataraṁ vā pāsayaṭṭhiṁ ṭhapetīti thirabhāvatthaṁ aparāya pāsayaṭṭhiyā saddhiṁ bandhitvā vā tameva vā sithilabhūtaṁ thaddhataraṁ bandhitvā ṭhapeti.",
  "tika-vin01t20:996_3": "Daḷhataraṁ vā thirataraṁ vāti etthāpi eseva nayo.",
  "tika-vin01t20:996_4": "Khāṇukanti pāsayaṭṭhibandhanakhāṇukaṁ.",
  "tika-vin01t20:996_5": "Sabbattheva māraṇatthāya katappayogattā na muccati.",
  "tika-vin01t20:996_6": "Vippaṭisāre uppanneti mūlaṭṭhasseva vippaṭisāre uppanne.",
  "tika-vin01t20:997_0": "Tena alātena…pe…",
  "tika-vin01t20:997_1": "na muccatīti ettha “pubbe katappayogaṁ vināsetvā pacchā kusalacittena payoge katepi na muccatīti idaṁ sandhāya gantabba”nti tīsupi gaṇṭhipadesu vuttaṁ.",
  "tika-vin01t20:997_2": "Ayaṁ panettha adhippāyo yutto siyā –",
  "tika-vin01t20:997_3": "āditoyeva māraṇatthāya katappayogattā katapariyositāya pāsayaṭṭhiyā tappaccayā ye ye sattā marissanti, tesaṁ tesaṁ vasena paṭhamataraṁyeva pāṇātipātakammasiddhito pacchā kusalacittena aññathā katepi na muccatīti.",
  "tika-vin01t20:997_4": "Rajjuketi khuddakarajjuke.",
  "tika-vin01t20:997_5": "Sayaṁ vaṭṭitanti bahurajjuke ekato katvā attanā vaṭṭitaṁ.",
  "tika-vin01t20:997_6": "Ubbaṭṭetvāti te rajjuke visuṁ visuṁ katvā.",
  "tika-vin01t20:997_7": "Garukataraṁ karotīti atibhāriyaṁ karoti.",
  "tika-vin01t20:997_8": "Pariyesitvā katanti araññaṁ gantvā rukkhaṁ chinditvā tacchetvā kataṁ.",
  "tika-vin01t20:998_0": "177.Ālambanarukkho vāti tatthajātakaṁ sandhāya vuttaṁ.",
  "tika-vin01t20:998_1": "Tadatthamevāti māraṇatthameva.",
  "tika-vin01t20:998_2": "Visamaṇḍalanti mañcapīṭhādīsu ālittaṁ visamaṇḍalaṁ.",
  "tika-vin01t20:998_3": "Vatvā asiṁ upanikkhipatīti ettha mukhena avatvā vuttappakāraṁ manasā cintetvā upanikkhipanepi eseva nayo.",
  "tika-vin01t20:998_4": "Purimanayenāti “yesaṁ hatthato mūlaṁ gahita”ntiādinā.",
  "tika-vin01t20:998_5": "Sarīrassa virūpabhāvakaraṇato kuṭṭhādi visabhāgarogo nāma, jīvitappavattiyā vā asabhāgattā ananukūlattā gaṇḍapiḷakādi yo koci jīvitappavattipaccanīko visabhāgarogo.",
  "tika-vin01t20:999_0": "178.Paraṁvā amanāparūpanti ettha amanāpaṁ rūpaṁ etassāti amanāparūpoti bāhiratthasamāso daṭṭhabbo.",
  "tika-vin01t20:999_1": "Manāpiyepi eseva nayoti etena manāpikaṁ rūpaṁ upasaṁharatīti ettha paraṁ vā manāparūpaṁ tassa samīpe ṭhapeti, attanā vā manāpiyena rūpena samannāgato tiṭṭhatītiādi yojetabbanti dasseti.",
  "tika-vin01t20:999_2": "Teneva aññatarasmiṁ gaṇṭhipade vuttaṁ –",
  "tika-vin01t20:1000_0": "“Mamālābhena esitthī, maratūti samīpago;",
  "tika-vin01t20:1001_0": "Duṭṭhacitto sace yāti, hoti so itthimārako.",
  "tika-vin01t20:1002_0": "“Bhikkhatthāya sace yāti, jānantopi na mārako;",
  "tika-vin01t20:1003_0": "Anatthiko hi so tassā, maraṇena upekkhako”ti.",
  "tika-vin01t20:1004_0": "Aparampi tattheva vuttaṁ –",
  "tika-vin01t20:1005_0": "“Viyogena ca me jāyā, jananī ca na jīvati;",
  "tika-vin01t20:1006_0": "Iti jānaṁ viyuñjanto, tadatthī hoti mārako.",
  "tika-vin01t20:1007_0": "“Pabbajjādinimittañce, yāti jānaṁ na mārako;",
  "tika-vin01t20:1008_0": "Anatthiko hi so tesaṁ, maraṇena upekkhako”ti.",
  "tika-vin01t20:1009_0": "Alaṅkaritvā upasaṁharatīti “alābhakena sussitvā maratū”ti iminā adhippāyena upasaṁharati.",
  "tika-vin01t20:1009_1": "Teneva “sace uttasitvā marati, visaṅketo”ti vuttaṁ.",
  "tika-vin01t20:1009_2": "Alābhakena sussitvā maratīti ettha ca pārājikanti pāṭhaseso daṭṭhabbo.",
  "tika-vin01t20:1009_3": "Kuṇapagandhā cāti ahiādikuṇapānaṁ gandhā.",
  "tika-vin01t20:1009_4": "Haṁsapupphanti haṁsādīnaṁ pakkhalomaṁ sandhāya vadati.",
  "tika-vin01t20:1010_0": "179.Asañciccāti idaṁ maraṇasaṁvattanikaupakkamassa asallakkhaṇaṁ sandhāya vuttanti āha “iminā upakkamenā”tiādi.",
  "tika-vin01t20:1010_1": "Ajānantassāti idaṁ pana maraṇasaṁvattanikaupakkamakaraṇassa ajānanaṁ sandhāya vuttanti āha “iminā ayaṁ marissatī”tiādi.",
  "tika-vin01t20:1010_2": "Namaraṇādhippāyassāti idaṁ upakkamaṁ jānantassapi maraṇādhippāyassa abhāvaṁ sandhāya vuttanti āha “maraṇaṁ anicchantassā”tiādi.",
  "tika-vin01t20:1011_0": "Padabhājanīyavaṇṇanā niṭṭhitā.",
  "tika-vin01t20:1012_0": "Pakiṇṇakakathāvaṇṇanā",
  "tika-vin01t20:1013_0": "Domanassacittenevabhaṇatīti iminā sanniṭṭhāpakacetanā dukkhavedanāya sampayuttā evāti dasseti.",
  "tika-vin01t20:1013_1": "Sukhabahulatāya hi rājāno hasamānāpi “ghātethā”ti vadanti, hāso pana nesaṁ anatthavūpasamādiaññavisayoti sanniṭṭhāpakacetanā dukkhavedanāya sampayuttā eva.",
  "tika-vin01t20:1013_2": "Sati pana domanasse kathaṁ taṁ nappakāsatīti āha “sukhavokiṇṇattā”tiādi, pubbāpariyavasena ubhosu passesu uppajjanakasukhehi ākiṇṇattā uppannassa ca domanassassa anuppabandhanena pavattiyā abhāvato tadā uppannampi domanassaṁ nappakāsatīti attho.",
  "tika-vin01t20:1014_0": "Vinītavatthuvaṇṇanā",
  "tika-vin01t20:1015_0": "180.Maraṇatthikāva hutvāti imassa kāyassa bhedena saggapāpanādhippāyattā atthato maraṇatthikāva hutvā.",
  "tika-vin01t20:1015_1": "Maraṇatthikabhāvaṁ ajānantāti evaṁ adhippāyino maraṇatthikā nāma hontīti attano maraṇatthikabhāvaṁ ajānantā.",
  "tika-vin01t20:1015_2": "Na hi te attano cittappavattiṁ na jānanti.",
  "tika-vin01t20:1015_3": "Vohāravasenāti pubbabhāgavohāravasena, maraṇādhippāyassa sanniṭṭhāpakacetanākkhaṇe karuṇāya abhāvato kāruññena pāse baddhasūkaramocanaṁ viya na hotīti adhippāyo.",
  "tika-vin01t20:1015_4": "Yathāyunāti vuttamevatthaṁ yathānusandhināti pariyāyantarena vuttaṁ, yathānusandhinā yathāyuparicchedenāti vuttaṁ hoti.",
  "tika-vin01t20:1015_5": "Atha vā yathānusandhināti yathānuppabandhena, yāva tasmiṁ bhave santānassa anuppabandho avicchinnappavatti hoti, tāva ṭhatvāti vuttaṁ hoti.",
  "tika-vin01t20:1016_0": "Appaṭivekkhitvāti anupaparikkhitvā.",
  "tika-vin01t20:1016_1": "Uddhaṁ vā adho vā saṅkamantīti pacchā āgatānaṁ okāsadānatthaṁ nisinnapāḷiyā uddhaṁ vā adho vā gacchanti.",
  "tika-vin01t20:1016_2": "Paccavekkhaṇakiccaṁ natthīti pacchā āgatehi upaparikkhaṇakiccaṁ natthi.",
  "tika-vin01t20:1016_3": "Heṭṭhā kismiñci vijjamāne sāṭakaṁ vali na gaṇhātīti āha “tasmiṁ vali na paññāyatī”ti.",
  "tika-vin01t20:1016_4": "Paṭivekkhaṇañcedaṁ gihīnaṁ santakeyevāti daṭṭhabbaṁ.",
  "tika-vin01t20:1017_0": "Pāḷiyaṁ musale ussiteti aññamaññaṁ upatthambhetvā dvīsu musalesu ussitesūti attho.",
  "tika-vin01t20:1017_1": "Udukkhalabhaṇḍikanti udukkhalatthāya ānītaṁ dārubhaṇḍaṁ.",
  "tika-vin01t20:1017_2": "Paṭibaddhanti bhojanapaṭibaddhaṁ, bhojanantarāyanti vuttaṁ hoti.",
  "tika-vin01t20:1018_0": "181.Aggakārikanti ettha kārikā-saddassa bhāvavacanattā “aggakiriya”nti atthaṁ vatvāpi yasmā kiriyaṁ dātuṁ na sakkā, tasmā dānasaṅkhātāya aggakiriyāya yuttaṁ piṇḍapātameva idha upacāravuttiyā “aggakiriyā”ti gahetabbanti āha “paṭhamaṁ laddhapiṇḍapāta”ntiādi.",
  "tika-vin01t20:1019_0": "182-183.Daṇḍamuggaranti nikhādanamuggaraṁ.",
  "tika-vin01t20:1019_1": "Vibhattibyattayenāti vibhattivipariṇāmena.",
  "tika-vin01t20:1019_2": "Visesādhigamoti samādhi vipassanā ca ativiya pākaṭattā “hatthappatto viya dissatī”ti vuttaṁ.",
  "tika-vin01t20:1019_3": "Upacchindatīti “visesādhigamassa vikkhepo mā hotū”ti āhāraṁ upacchindati.",
  "tika-vin01t20:1019_4": "Visesādhigamanti lokuttaradhammapaṭilābhaṁ.",
  "tika-vin01t20:1019_5": "Byākaritvāti ārocetvā.",
  "tika-vin01t20:1019_6": "Upacchindati, na vaṭṭatīti yasmā sabhāgānaṁ lajjibhikkhūnaṁyeva ariyā attanā adhigatavisesaṁ tādise kāraṇe sati ārocenti, te ca bhikkhū appatirūpāya anesanāya paccayaṁ na pariyesanti, tasmā tehi pariyesitapaccaye kukkuccaṁ uppādetvā āhāraṁ upacchindituṁ na vaṭṭatīti attho.",
  "tika-vin01t20:1019_7": "Sabhāgānañhi byākatattā upacchindituṁ na labhati.",
  "tika-vin01t20:1019_8": "Te hi kappiyakhettaṁ.",
  "tika-vin01t20:1019_9": "Teneva “sabhāgānañhi lajjibhikkhūnaṁ kathetuṁ vaṭṭatī”ti idaṁ “upacchindati, na vaṭṭatī”ti imassa kāraṇaṁ dassentena vuttanti tīsupi gaṇṭhipadesu vuttaṁ.",
  "tika-vin01t20:1020_0": "Atha vā visesādhigamaṁ byākaritvāti idaṁ visesassa adhigatabhāvadassanatthaṁ vuttaṁ.",
  "tika-vin01t20:1020_1": "Adhigamantarāyaṁ asaṅkanteneva ca āhārupacchedo kātabboti anuññātattā adhigatena na kātabboti dassetuṁ “visesādhigamaṁ byākaritvā āhāraṁ upacchindati, na vaṭṭatī”ti vuttaṁ.",
  "tika-vin01t20:1020_2": "Kiṁ pana ariyā attanā adhigatavisesaṁ aññesaṁ ārocentīti imissā codanāya “sabhāgānañhi lajjibhikkhūnaṁ kathetuṁ vaṭṭatī”ti vuttaṁ.",
  "tika-vin01t20:1020_3": "Ayamettha yuttataroti amhākaṁ khanti, gaṇṭhipadepi ayamattho dassitoyevāti.",
  "tika-vin01t20:1020_4": "Bhaṇḍakaṁ dhovantāti cīvaraṁ dhovantā.",
  "tika-vin01t20:1020_5": "Dhovanadaṇḍakanti bhaṇḍadhovanadaṇḍaṁ.",
  "tika-vin01t20:1021_0": "184.Ahaṁ kukkuccakoti “mama kiriyāya mareyya nu kho, no vā”ti evaṁ jātakukkuccako.",
  "tika-vin01t20:1021_1": "Sabbatthāpi panettha evarūpesu vatthūsu amate thullaccayassa vuttattā tena katappayogena dukkhavedanā uppajjatu vā mā vā, pārājikāya abhāvato bhagavato vacanena thullaccayamevāti vadanti.",
  "tika-vin01t20:1022_0": "185.",
  "tika-vin01t20:1022_1": "Gabbho patati etenāti gabbhapātanaṁ, tādisaṁ bhesajjaṁ.",
  "tika-vin01t20:1022_2": "Tenāha “yena paribhuttenā”tiādi.",
  "tika-vin01t20:1022_3": "“Maraṇavaṇṇaṁ vā saṁvaṇṇeyyā”ti vuttattā pariyāyato āpattimokkho na hotīti āha “pariyāyo nāma natthī”ti.",
  "tika-vin01t20:1023_0": "Gabbhaṁ na gaṇhātīti gabbhaṁ na dhāreti.",
  "tika-vin01t20:1023_1": "Vātena pāṇakehi vā gabbho vinassanto kammaṁ vinā na nassatīti adhippāyena “dvīhākārehī”ti vuttaṁ.",
  "tika-vin01t20:1023_2": "Dīghanikāyaṭṭhakathāyaṁ pana “gabbho hi vātena pāṇakehi kammunā cāti tīhi kāraṇehi vinassatī”ti vatvā “kammunā vinassante pana buddhāpi paṭibāhituṁ na sakkontī”ti vuttaṁ.",
  "tika-vin01t20:1023_3": "Tattha vātena pāṇakehi vā gabbhe vinassante na purimakammunā okāso kato, apica tappaccayā kammaṁ vipaccati, sayameva pana kammunā okāse kate na ekantena vāto pāṇakā vā apekkhitabbāti iminā adhippāyena kammassa visuṁ kāraṇabhāvo vuttoti daṭṭhabbaṁ.",
  "tika-vin01t20:1023_4": "Pāṇakā khāditvā antaradhāpentīti yojetabbaṁ.",
  "tika-vin01t20:1023_5": "Avijāyanatthāya bhesajjaṁ dentassa kucchiyaṁ uppajjitvā vinassissantīti iminā adhippāyena dinne opātakkhaṇanādīsu viya kammabaddho, kucchiyaṁ na uppajjissantīti iminā pana adhippāyena dinne nevatthi kammabaddho.",
  "tika-vin01t20:1024_0": "Sahadhammikānanti ekassa satthuno sāsane sahasikkhamānadhammānaṁ.",
  "tika-vin01t20:1024_1": "Pañcannampi vivaṭṭanissitasīlattā “samasīlasaddhāpaññāna”nti vuttaṁ.",
  "tika-vin01t20:1024_2": "Ñātakapavāritaṭṭhānatoti attano tesaṁ vā ñātakapavāritaṭṭhānato.",
  "tika-vin01t20:1024_3": "Gilānassatthāya appavāritaṭṭhānatopi viññattiyā anuññātattā katāpi akatā viyāti akataviññatti, “vada, bhante, paccayenā”ti evaṁ akatapavāraṇaṭṭhāne ca viññatti akataviññatti.",
  "tika-vin01t20:1025_0": "Paṭiyādiyatīti sampādeti.",
  "tika-vin01t20:1025_1": "Akātuṁ na vaṭṭatīti ettha dukkaṭaṁ vadanti.",
  "tika-vin01t20:1025_2": "Sahadhammikesu vuttanayenevāti “imesampi pañcannaṁ akataviññattiyāpi bhesajjaṁ kātuṁ vaṭṭatī”ti kurundaṭṭhakathāyaṁ vuttattā kathitaṁ.",
  "tika-vin01t20:1025_3": "Yāva ñātakā passantīti yāva tassa ñātakā passanti.",
  "tika-vin01t20:1025_4": "Pitu bhaginī pitucchā.",
  "tika-vin01t20:1025_5": "Mātu bhātā mātulo.",
  "tika-vin01t20:1025_6": "Nappahontīti kātuṁ na sakkonti.",
  "tika-vin01t20:1025_7": "Sacepi na yācantīti “yācituṁ dukkha”nti adhippāyena yadi na yācanti.",
  "tika-vin01t20:1025_8": "Ābhogaṁ katvāti idaṁ kattabbatādassanavasena vuttaṁ, “ābhogaṁ pana akatvāpi dātuṁ vaṭṭatī”ti tīsupi gaṇṭhipadesu likhitaṁ.",
  "tika-vin01t20:1025_9": "Ete dasa ñātake ṭhapetvāti tesaṁ puttanattādayopi tappaṭibaddhattā ñātakā evāti tepi ettheva saṅgahitā.",
  "tika-vin01t20:1025_10": "Tena aññesanti iminā aññātakānaṁ gahaṇaṁ veditabbaṁ.",
  "tika-vin01t20:1025_11": "Tenevāha “etesaṁ puttaparamparāyā”tiādi.",
  "tika-vin01t20:1025_12": "Kulaparivaṭṭoti kulānaṁ paṭipāṭi, kulaparamparāti vuttaṁ hoti.",
  "tika-vin01t20:1025_13": "“Mayhaṁ dassanti karissantī”ti paccāsāya karontassapi yācitvāpi gahetabbaṭṭhānatāya ñātakesu vejjakammaṁ vā kuladūsakāpatti vā na hotīti vadanti.",
  "tika-vin01t20:1025_14": "Sabbapadesupi vinicchayo veditabboti cūḷamātuyātiādīsu sabbapadesu “cūḷamātuyā sāmiko”tiādinā yojetvā heṭṭhā vuttanayena vinicchayo veditabbo.",
  "tika-vin01t20:1026_0": "Vuttanayena pariyesitvāti iminā “ñātisāmaṇerehi vā”tiādinā vuttamatthaṁ atidissati.",
  "tika-vin01t20:1026_1": "Apaccāsīsantenāti “mayhaṁ dassanti karissantī”ti evaṁ attano atthāya apaccāsīsantena.",
  "tika-vin01t20:1026_2": "Bhikkhusaṅghassa pana upakārakattaṁ paccāsīsantena kātuṁ vaṭṭati.",
  "tika-vin01t20:1026_3": "“Bhesajjaṁ ācikkhathā”ti vuttepi yathā “aññamaññaṁ pana kathā kātabbā”ti idaṁ pariyāyattā vaṭṭati, evaṁ heṭṭhā vuttanayena “idañcidañca gahetvā karontī”ti iminā pariyāyena kathentassapi nevatthi dosoti ācariyā.",
  "tika-vin01t20:1027_0": "Vinayalakkhaṇaṁ ajānantassa anācariyassa tadanurūpavohārāsambhavato īdisassa lābhassa uppatti nāma natthīti “ācariyabhāgo nāmāya”nti vuttaṁ, vinaye pakataññunā ācariyena labhitabbabhāgo ayanti vuttaṁ hoti.",
  "tika-vin01t20:1027_1": "Pupphapūjanatthāya dinnepi akappiyavohārena vidhānassa ayuttattā “kappiyavasenā”ti vuttaṁ, “pupphaṁ āharathā”tiādinā kappiyavohāravasenāti attho.",
  "tika-vin01t20:1028_0": "Yadi “parittaṁ karothā”ti vutte karonti, gihiveyyāvaccakaraṇaṭṭhāne tiṭṭhatīti “parittaṁ karotha, bhanteti vutte na kātabba”nti vuttaṁ, “bhaṇathā”ti vutte pana dhammakathāya ajjhesanaṭṭhāne ṭhitattā “kātabba”nti vuttaṁ.",
  "tika-vin01t20:1028_1": "Dhammañhi anajjhiṭṭhenapi kathetuṁ vaṭṭati, pageva ajjhiṭṭhena.",
  "tika-vin01t20:1028_2": "Cāletvā suttaṁ parimajjitvāti parittaṁ karontena kātabbavidhiṁ dasseti.",
  "tika-vin01t20:1028_3": "Vihārato…pe…",
  "tika-vin01t20:1028_4": "dukkaṭanti aññātakānaṁyeva dadato dukkaṭaṁ.",
  "tika-vin01t20:1028_5": "No ce jānantīti yadi evaṁ vattuṁ na jānanti.",
  "tika-vin01t20:1028_6": "Udakanti dakkhiṇodakaṁ.",
  "tika-vin01t20:1028_7": "Pādesu apanītesu avamaṅgalasaññino hontīti āha “na pādā apanetabbā”ti.",
  "tika-vin01t20:1028_8": "Gantuṁ vaṭṭatīti “parivāratthāya āgacchantū”ti vuttepi evaṁ sallakkhetvā gantuṁ vaṭṭati.",
  "tika-vin01t20:1029_0": "Anāmaṭṭhapiṇḍapātoti apabbajitassa hatthato laddho attanā aññena vā pabbajitena aggahitaaggo piṇḍapāto.",
  "tika-vin01t20:1029_1": "Thālaketi iminā pattopi gahitoyevāti daṭṭhabbaṁ.",
  "tika-vin01t20:1029_2": "Dāmarikacorassāti rajjaṁ patthayamānassa pākaṭacorassa.",
  "tika-vin01t20:1029_3": "Coranāgavatthūti ettha “coranāgassa kira āmaṭṭhaṁ dento kujjhissati, anāmaṭṭhaṁ na vaṭṭatīti thero pattaggahaṇahattheneva aggaṁ gahetvā patte bhattaṁ sabbamadāsi, so tena tussi.",
  "tika-vin01t20:1029_4": "‘Ettakaṁ mayha’nti bhattassa ekapasseyeva thokaṁ ṭhapetvāpi puna tena saddhiṁ sabbampi dātuṁ vaṭṭatī”ti cūḷagaṇṭhipade vuttaṁ.",
  "tika-vin01t20:1030_0": "Āmisassa dhammassa ca alābhena attano parassa ca antare sambhavantassa chiddassa vivarassa bhedassa paṭisantharaṇaṁ pidahanaṁ gaṇhanaṁ paṭisanthāro.",
  "tika-vin01t20:1030_1": "Ayañhi lokasannivāso alabbhamānena āmisena ca dhammena cāti dvīhi chiddo, tassa taṁ chiddaṁ yathā na paññāyati, evaṁ pīṭhassa viya paccattharaṇena āmisena ca dhammena ca paṭisantharaṇaṁ āmisapaṭisanthāro dhammapaṭisanthāro cāti vuccati.",
  "tika-vin01t20:1030_2": "Tattha dhammapaṭisanthāro kassaci na kātabbo natthi.",
  "tika-vin01t20:1030_3": "Yassa kassaci hi gahaṭṭhassa vā pabbajitassa vā dhammena saṅgaho kātabboyeva.",
  "tika-vin01t20:1030_4": "“Paṭisanthāro pana kassa kātabbo, kassa na kātabbo”ti idaṁ pana āmisapaṭisanthāraṁ sandhāya vuttaṁ.",
  "tika-vin01t20:1030_5": "Ubbāsetvāti samantato tiyojanaṁ vilumpanto manusse palāpetvā aññesaṁ avāsaṁ katvā.",
  "tika-vin01t20:1030_6": "Saṅghassatthāya āhaṭāti pākavaṭṭato taṁdivasassatthāya āhaṭā.",
  "tika-vin01t20:1030_7": "Varapotthacittattharaṇanti anekappakārauttamarūpavicittattharaṇaṁ.",
  "tika-vin01t20:1031_0": "187.",
  "tika-vin01t20:1031_1": "Sattarasavaggiyesu pubbe ekassa aṅgulipatodena māritattā sesasoḷasajanesu udaraṁ āruhitvā nisinnamekaṁ ṭhapetvā “sesāpi pannarasa janā”ti vuttaṁ.",
  "tika-vin01t20:1031_2": "Adūhalapāsāṇā viyāti adūhale āropitapāsāṇā viya.",
  "tika-vin01t20:1031_3": "Kammādhippāyāti tajjanīyādikammakaraṇādhippāyā.",
  "tika-vin01t20:1031_4": "Āvāhetvāti āvisāpetvā.",
  "tika-vin01t20:1031_5": "Vāḷavihāranti caṇḍasattehi adhiṭṭhitavihāraṁ.",
  "tika-vin01t20:1032_0": "189.Yorukkhena otthatopi na maratītiādīsu yaṁ vattabbaṁ, taṁ bhūtagāmasikkhāpadaṭṭhakathāyaṁ sayameva vakkhati.",
  "tika-vin01t20:1032_1": "Evañhi tattha vuttaṁ –",
  "tika-vin01t20:1033_0": "“Manussaviggahapārājikavaṇṇanāyaṁ pana sabbaaṭṭhakathāsu ‘sace bhikkhu rukkhena vā ajjhotthato hoti opāte vā patito, sakkā ca hoti ekena passena rukkhaṁ chinditvā bhūmiṁ vā khaṇitvā nikkhamituṁ, jīvitahetupi attanā na kātabbaṁ, aññena pana bhikkhunā bhūmiṁ vā khaṇitvā rukkhaṁ vā chinditvā allarukkhato vā daṇḍakaṁ chinditvā taṁ rukkhaṁ pavaṭṭetvā nikkhamāpetuṁ vaṭṭati, anāpattī’ti vuttaṁ.",
  "tika-vin01t20:1033_1": "Tattha kāraṇaṁ na dissati, ‘anujānāmi, bhikkhave, davaḍāhe ḍayhamāne paṭaggiṁ dātuṁ parittaṁ kātu’nti idaṁ pana ekameva suttaṁ dissati.",
  "tika-vin01t20:1033_2": "Sace etassa anulomaṁ, attano na vaṭṭati, aññassa vaṭṭatīti idaṁ nānākaraṇaṁ na sakkā laddhuṁ.",
  "tika-vin01t20:1033_3": "Attano atthāya karonto attasinehena akusalacitteneva karoti, paro pana kāruññena.",
  "tika-vin01t20:1033_4": "Tasmā anāpattīti ce, etampi akāraṇaṁ.",
  "tika-vin01t20:1033_5": "Kusalacittenapi hi imaṁ āpattiṁ āpajjati, sabbaṭṭhakathāsu pana vuttattā na sakkā paṭisedhetuṁ, gavesitabbā ettha yutti, aṭṭhakathācariyānaṁ vā saddhāya gantabba”nti.",
  "tika-vin01t20:1034_0": "Tasmā yaṁ ettha ito aññathā kenaci papañcitaṁ, gaṇṭhipadesu ca kāraṇaṁ vuttaṁ, taṁ na sārato paccetabbaṁ.",
  "tika-vin01t20:1035_0": "190.Alla…pe…",
  "tika-vin01t20:1035_1": "pācittiyanti sukkhaṭṭhānepi aggiṁ pātetvā iminā adhippāyena ālimpentassa pācittiyameva.",
  "tika-vin01t20:1035_2": "Dukkaṭanti sukkhaṭṭhāne vā sukkhaṁ “asukkha”nti avavatthapetvā vā aggiṁ pātentassa dukkaṭaṁ.",
  "tika-vin01t20:1035_3": "Kīḷādhippāyepi eseva nayo.",
  "tika-vin01t20:1035_4": "Kīḷādhippāyo ca paṭapaṭāyamānasaddassādavaseneva veditabbo.",
  "tika-vin01t20:1035_5": "Paṭipakkhabhūto aggi paṭaggi.",
  "tika-vin01t20:1035_6": "Parittakaraṇanti ārakkhakaraṇaṁ.",
  "tika-vin01t20:1035_7": "Sayaṁ vā uṭṭhitanti vāteritānaṁ veḷuādīnaṁ aññamaññasaṅghaṭṭanena samuṭṭhitaṁ.",
  "tika-vin01t20:1035_8": "Nirupādānoti indhanarahito.",
  "tika-vin01t20:1036_0": "191-192.Khettameva otiṇṇattā pārājikanti “dvīhī”ti vutte dvīhipi pahārehi maraṇassa paccāsīsanato ekena vinā dvinnaṁ abhāvato ca pārājikaṁ.",
  "tika-vin01t20:1036_1": "“Dvīhiyevāti niyamite pana ekena pahārena mārite natthi pārājika”nti vadanti.",
  "tika-vin01t20:1036_2": "Paṭhamaṁ āhitabalavegassa pubbānuciṇṇavasena dhammānaṁ desantaruppattiyā gamanamattaṁ ṭhapetvā jīvitindriyassa tattha avijjamānattā “sīsacchedakassā”ti vuttaṁ.",
  "tika-vin01t20:1036_3": "Imassa vatthussāti āghātanavatthussa.",
  "tika-vin01t20:1036_4": "“Pānaparibhogenāti vuttattā loṇasovīrakaṁ yāmakālika”nti vadanti.",
  "tika-vin01t20:1037_0": "Vinītavatthuvaṇṇanā niṭṭhitā.",
  "tika-vin01t20:1038_0": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t20:1039_0": "Tatiyapārājikavaṇṇanā niṭṭhitā.",
  "tika-vin01t20:1040_0": "4. Catutthapārājikaṁ",
  "tika-vin01t20:1041_0": "Catusaccavidūti cattāri saccāni samāhaṭāni catusaccaṁ, taṁ avedi paṭivijjhīti catusaccavidū.",
  "tika-vin01t20:1041_1": "Satipi sāvakānaṁ paccekabuddhānañca catusaccavidubhāve anaññapubbakattā bhagavato catusaccadassanassa tattha ca sabbaññutāya balesu ca vasībhāvassa pattito parasantānesu pasāritabhāvena pākaṭattā ca bhagavāva visesena “catusaccavidū”ti thomanaṁ arahati.",
  "tika-vin01t20:1042_0": "Vaggumudātīriyabhikkhuvatthuvaṇṇanā",
  "tika-vin01t20:1043_0": "193.Adhiṭṭhemāti saṁvidahāma.",
  "tika-vin01t20:1043_1": "Dūtakammanti gihīnaṁ paṇṇaṁ vā sāsanaṁ vā gahetvā tattha tattha gamanaṁ.",
  "tika-vin01t20:1043_2": "Iriyāpathaṁ saṇṭhapetvāti padhānānurūpaṁ katvā.",
  "tika-vin01t20:1043_3": "Pucchantānaṁ vāti “ayyā santairiyāpathā ativiya upasantā, kataraṁ visesamadhigacchiṁsū”ti pucchantānaṁ.",
  "tika-vin01t20:1043_4": "Anāgatasambandhe pana asatīti “bhāsito bhavissatī”ti pāṭhasesaṁ katvā anāgatasambandhe asati.",
  "tika-vin01t20:1043_5": "“Bhāsito”ti atītavacanaṁ kathaṁ anāgatavacanena sambandhamupagacchatīti āha “lakkhaṇaṁ pana saddasatthato pariyesitabba”nti.",
  "tika-vin01t20:1043_6": "Īdise hi ṭhāne “dhātusambandhe paccayā”ti iminā lakkhaṇena dhātvatthasambandhe sati ayathākālavihitāpi paccayā sādhavo bhavantīti saddasatthavidū vadanti.",
  "tika-vin01t20:1044_0": "194.Vaṇṇavāti iminā sakalasarīrānugatavaṇṇassa manāpatā vuttā.",
  "tika-vin01t20:1044_1": "Pasannamukhavaṇṇāti iminā sakalasarīravaṇṇatopi adhikataraṁ mukhavaṇṇassa manāpatā vuttā.",
  "tika-vin01t20:1044_2": "Vippasannachavivaṇṇāti iminā pana vijjamānasseva sarīravaṇṇassa ativiya pasannatā vuttā.",
  "tika-vin01t20:1044_3": "Yasmā indriyānaṁ ūnattaṁ vā pūraṇattaṁ vā natthi, tasmā “abhiniviṭṭhokāsassa paripuṇṇattā”ti vuttaṁ.",
  "tika-vin01t20:1044_4": "Chaṭṭhassa abhiniviṭṭhokāso hadayavatthu, pañcapasādānaṁ abhiniviṭṭhokāsassa paripuṇṇatāvacaneneva hadayavatthuādisakalasarīrassa paripuṇṇatā dassitāyeva hotīti āha –",
  "tika-vin01t20:1044_5": "“manacchaṭṭhānaṁindriyāna”nti.",
  "tika-vin01t20:1044_6": "Yathā tanti ettha tanti nipātamattaṁ.",
  "tika-vin01t20:1044_7": "Bhantamigappaṭibhāgāti kattabbākattabbassa ajānanato bhantamigasadisā.",
  "tika-vin01t20:1044_8": "Catucakkanti catuiriyāpathaṁ.",
  "tika-vin01t20:1044_9": "Iriyāpatho hi idha pavattanaṭṭhena “cakka”nti adhippeto.",
  "tika-vin01t20:1044_10": "Navadvāranti navahi vaṇamukhehi navadvāraṁ.",
  "tika-vin01t20:1044_11": "Dukkhanti sīsarogādidukkhaṁ.",
  "tika-vin01t20:1044_12": "Sabbakiccesūti pattapacanacīvararajanayogaṭṭhānādikiccesu.",
  "tika-vin01t20:1044_13": "Yāpetunti vahituṁ pavattetuṁ.",
  "tika-vin01t20:1044_14": "Tenāha “gametu”nti.",
  "tika-vin01t20:1045_0": "195.Santoti iminā tesaṁ vijjamānataṁ dasseti, saṁvijjamānāti iminā pana tesaṁ upalabbhamānataṁ dasseti. Tenāha –",
  "tika-vin01t20:1045_1": "“atthi ceva upalabbhanti cā”ti.",
  "tika-vin01t20:1045_2": "Upalabbhantīti dissanti, ñāyantīti attho.",
  "tika-vin01t20:1045_3": "Panthadūhanakammanti panthaghātanakammaṁ.",
  "tika-vin01t20:1045_4": "Hanantoti mārento.",
  "tika-vin01t20:1045_5": "Ghātentoti mārāpento.",
  "tika-vin01t20:1045_6": "Atha vā hanantoti bandhanatāḷanādīhi hiṁsanto.",
  "tika-vin01t20:1045_7": "Ghātentoti mārento.",
  "tika-vin01t20:1045_8": "Chindantoti paresaṁ hatthādīni chindanto.",
  "tika-vin01t20:1045_9": "Pacantoti daṇḍena uppīḷento.",
  "tika-vin01t20:1045_10": "Pacanañhettha dahanaṁ vibādhanaṁ adhippetaṁ.",
  "tika-vin01t20:1045_11": "Pacantoti vā tajjento tāsento.",
  "tika-vin01t20:1045_12": "Atha vā pacantoti gāmesu aggipātanavasena gehādīni jhāpetvā tattha ajeḷakādīni pacanto.",
  "tika-vin01t20:1046_0": "Ye sikkhāpadesu bahulagāravā na honti āpattivītikkamabahulā, te sikkhāpadesu atibbagāravā.",
  "tika-vin01t20:1046_1": "Uddhateti akappiye kappiyasaññitāya kappiye akappiyasaññitāya avajje vajjasaññitāya vajje avajjasaññitāya ca uddhaccapakatike.",
  "tika-vin01t20:1046_2": "Unnaḷeti uggatanaḷe, uṭṭhitatucchamāneti vuttaṁ hoti.",
  "tika-vin01t20:1046_3": "Capaleti pattacīvaramaṇḍanādinā cāpallena yutte.",
  "tika-vin01t20:1046_4": "Mukhareti mukhakhare, kharavacaneti vuttaṁ hoti.",
  "tika-vin01t20:1046_5": "Vikiṇṇavāceti asaṁyatavacane divasampi niratthakavacanappalāpine.",
  "tika-vin01t20:1046_6": "Muṭṭhā naṭṭhā sati etesanti muṭṭhassatī, sativirahiteti vuttaṁ hoti.",
  "tika-vin01t20:1046_7": "Asampajāneti nippaññe.",
  "tika-vin01t20:1046_8": "Pākatindriyeti saṁvarābhāvena gihikāle viya vivaṭaindriye.",
  "tika-vin01t20:1046_9": "Ācariyupajjhāyehi pariccattaketi dhammena āmisena ca asaṅgahetvā ācariyupajjhāyehi pariccatte anāthe appatiṭṭhe.",
  "tika-vin01t20:1046_10": "Lābhagaruketi paccayagaruke.",
  "tika-vin01t20:1047_0": "Iriyāpathasaṇṭhapanādīnīti ādi-saddena paccayapaṭisevanasāmantajappānaṁ gahaṇaṁ veditabbaṁ.",
  "tika-vin01t20:1047_1": "Mahāniddese hi iriyāpathasaṇṭhapanapaccayapaṭisevanasāmantajappanavasena tividhaṁ kuhakavatthu āgataṁ.",
  "tika-vin01t20:1047_2": "Tattha pāpicchasseva sato sambhāvanādhippāyakatena iriyāpathena vimhāpanaṁ iriyāpathasaṇṭhapanasaṅkhātaṁ kuhakavatthu.",
  "tika-vin01t20:1047_3": "Tathā cīvarādīhi nimantitassa tadatthikasseva sato pāpicchataṁ nissāya paṭikkhepanena te ca gahapatike attani suppatiṭṭhitasaddhe ñatvā puna tesaṁ “aho ayyo appiccho, na kiñci paṭiggaṇhituṁ icchati, suladdhaṁ vata no assa, sace appamattakampi kiñci paṭiggaṇheyyā”ti nānāvidhehi upāyehi paṇītāni cīvarādīni upanentānaṁ tadanuggahakāmataṁyeva āvikatvā paṭiggahaṇena ca tato pabhuti asītisakaṭabhārehi upanāmanahetubhūtaṁ vimhāpanaṁ paccayapaṭisevanasaṅkhātaṁ kuhakavatthūti veditabbaṁ.",
  "tika-vin01t20:1047_4": "Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṁ sāmantajappanasaṅkhātaṁ kuhakavatthūti veditabbaṁ.",
  "tika-vin01t20:1047_5": "Cittalapabbatādivihāro lokasammatasenāsanaṁ nāma.",
  "tika-vin01t20:1047_6": "Lokasammata …pe…",
  "tika-vin01t20:1047_7": "upāyehi saṁvaṇṇiyamānaguṇoti sambandho.",
  "tika-vin01t20:1047_8": "Paripācetunti pariṇāmetuṁ.",
  "tika-vin01t20:1047_9": "Suddhacittena attano ganthadhurādikammaṁ katvā vicarantānaṁ tammūlakapaccayaparibhoge dosābhāvaṁ dassetuṁ “ye panā”tiādi vuttaṁ.",
  "tika-vin01t20:1047_10": "Bhikkhācāre asampajjamāneti gocaragāme bhikkhāya caritvā labhitabbapiṇḍapāte asampajjante.",
  "tika-vin01t20:1047_11": "Te ca vattasīsena sabbampetaṁ karonti, na lābhanimittaṁ.",
  "tika-vin01t20:1047_12": "Tena vuttaṁ “tantipaveṇighaṭanakā sāsanajotakā”ti.",
  "tika-vin01t20:1048_0": "Kicchenāti na dukkhāya paṭipadāya.",
  "tika-vin01t20:1048_1": "Buddhānañhi cattāropi maggā sukhāpaṭipadāva honti, pāramīpūraṇakāle pana sarāgadosamohasseva sato āgatānaṁ yācakānaṁ alaṅkatappaṭiyattaṁ sīsaṁ kantitvā galalohitaṁ nīharitvā suañjitāni akkhīni uppāṭetvā kulavaṁsappatiṭṭhāpakaṁ puttaṁ manāpacāriniṁ bhariyanti evamādīni dentassa aññānipi khantivādīsadisesu attabhāvesu chejjabhejjādīni pāpuṇantassa āgamanīyapaṭipadaṁ sandhāyetaṁ vuttaṁ.",
  "tika-vin01t20:1048_2": "Kasirenāti tasseva vevacanaṁ.",
  "tika-vin01t20:1049_0": "Ekasseva dātuṁ asakkuṇeyyatāya garubhāvato “garubhaṇḍānī”ti vuttaṁ, sabbesaṁ bhājetvāpi gahetuṁ asakkuṇeyyatāya “garuparikkhārānī”ti vuttaṁ.",
  "tika-vin01t20:1049_1": "Sādhāraṇaparikkhārabhāvenāti saṅghikattā sabbabhikkhusādhāraṇaparikkhārabhāvena.",
  "tika-vin01t20:1049_2": "Saṅgaṇhāti upalāpetīti idaṁ atheyyacittaṁ sandhāya vuttaṁ.",
  "tika-vin01t20:1049_3": "Tenevāha –",
  "tika-vin01t20:1049_4": "“tathābhāvato thenetvā”ti, avissajjiyaavebhaṅgiyabhāvato thenetvāti attho.",
  "tika-vin01t20:1049_5": "Garubhaṇḍañhi kulasaṅgahatthāya vissajjento vibhajanto ca tassa avissajjiyaavaebhaṅgiyabhāvaṁ theneti.",
  "tika-vin01t20:1049_6": "Kuladūsakadukkaṭaṁ āpajjatīti ettha “yo vissajjeyya, āpatti thullaccayassā”ti vuttattā vissajjanapaccayā thullaccayenapi na muccati.",
  "tika-vin01t20:1050_0": "Asantanti avijjamānaṁ.",
  "tika-vin01t20:1050_1": "Abhūtanti anuppannaṁ.",
  "tika-vin01t20:1050_2": "Anuppannattā hi tassa taṁ asantanti.",
  "tika-vin01t20:1050_3": "Purimassa pacchimaṁ kāraṇavacanaṁ.",
  "tika-vin01t20:1050_4": "Ullapatīti uggatāyuko lapati.",
  "tika-vin01t20:1050_5": "Sīlañhi bhikkhuno āyu, taṁ tassa tathālapanasamakālameva vigacchati.",
  "tika-vin01t20:1050_6": "Asantasambhāvanāyāti attano avijjamānaguṇehi sambhāvanāya.",
  "tika-vin01t20:1050_7": "Evañhi gaṇhatā…pe…",
  "tika-vin01t20:1050_8": "thenetvā gahitā hontīti ettha asantasambhāvanāya raṭṭhapiṇḍassa thenetvā gahitattā lokuttaradhammopi thenitoyeva hoti.",
  "tika-vin01t20:1050_9": "Kitavassevāti kitavassa sakuṇaggahaṇamiva.",
  "tika-vin01t20:1050_10": "Kerāṭikassāti saṭhassa.",
  "tika-vin01t20:1050_11": "Gottaṁ vuccati sādhāraṇanāmaṁ, matta-saddo luttaniddiṭṭho, tasmā samaṇāti gottamattaṁ anubhavanti dhārentīti gotrabhuno, nāmamattasamaṇāti vuttaṁ hoti.",
  "tika-vin01t20:1051_0": "Vaggumudātīriyabhikkhuvatthuvaṇṇanā niṭṭhitā.",
  "tika-vin01t20:1052_0": "Adhimānavatthuvaṇṇanā",
  "tika-vin01t20:1053_0": "196.",
  "tika-vin01t20:1053_1": "Heṭṭhimamaggehi ñātamariyādāya eva jānanato aññā aggamaggapaññā, tassā phalabhāvato aggaphalapaññā taṁsahagatā sammāsaṅkappādayo ca aññāti vuttāti āha “aññaṁ byākariṁsūti arahattaṁ byākariṁsū”ti.",
  "tika-vin01t20:1053_2": "Ariyasāvakassa tāva nuppajjatīti pahīnādhimānapaccayattā nuppajjati.",
  "tika-vin01t20:1053_3": "Sīlavatopi…pe…",
  "tika-vin01t20:1053_4": "nuppajjati akārakabhāvato.",
  "tika-vin01t20:1053_5": "Tilakkhaṇaṁ āropetvāti kalāpasammasanavasena tilakkhaṇaṁ āropetvā.",
  "tika-vin01t20:1053_6": "Āraddhavipassakassāti udayabbayānupassanāya āraddhavipassakassa.",
  "tika-vin01t20:1053_7": "Suddhasamathalābhī vipassanāya kammaṁ akatvāpi kilesasamudācāraṁ apassanto kevalaṁ aññāṇabalena “ariyohamasmī”ti maññatīti āha “suddhasamathalābhiṁ vā”ti.",
  "tika-vin01t20:1053_8": "“Arahā aha”nti maññati uccavālaṅkavāsī mahānāgatthero viya.",
  "tika-vin01t20:1054_0": "Talaṅgaravāsī dhammadinnatthero kira nāma eko pabhinnappaṭisambhido mahākhīṇāsavo mahato bhikkhusaṅghassa ovādadāyako ahosi.",
  "tika-vin01t20:1054_1": "So ekadivasaṁ attano divāṭṭhāne nisīditvā “kinnu kho amhākaṁ ācariyassa uccavālaṅkavāsīmahānāgattherassa samaṇabhāvakiccaṁ matthakappattaṁ, no”ti āvajjento puthujjanabhāvamevassa disvā “mayi agacchante puthujjanakālakiriyameva karissatī”ti ca ñatvā iddhiyā vehāsaṁ uppatitvā divāṭṭhāne nisinnassa therassa samīpe orohitvā vanditvā vattaṁ dassetvā ekamantaṁ nisīdi.",
  "tika-vin01t20:1054_2": "“Kiṁ, āvuso dhammadinna, akāle āgatosī”ti ca vutto “pañhaṁ, bhante, pucchituṁ āgatomhī”ti āha.",
  "tika-vin01t20:1054_3": "Tato “pucchāvuso, jānamānā kathayissāmā”ti vutto pañhasahassaṁ pucchi.",
  "tika-vin01t20:1054_4": "Thero pucchitaṁ pucchitaṁ pañhaṁ asajjamānova kathesi.",
  "tika-vin01t20:1054_5": "Tato “atitikkhaṁ vo, bhante, ñāṇaṁ, kadā tumhehi ayaṁ dhammo adhigato”ti vutto “ito saṭṭhivassakāle, āvuso”ti āha.",
  "tika-vin01t20:1054_6": "Samādhimhi, bhante, vaḷañjethāti.",
  "tika-vin01t20:1054_7": "Na idaṁ, āvuso, bhāriyanti.",
  "tika-vin01t20:1054_8": "Tena hi, bhante, ekaṁ hatthiṁ māpethāti.",
  "tika-vin01t20:1054_9": "Thero sabbasetaṁ hatthiṁ māpesi.",
  "tika-vin01t20:1054_10": "Idāni, bhante, yathā ayaṁ hatthī añjitakaṇṇo pasāritanaṅguṭṭho soṇḍaṁ mukhe pakkhipitvā bheravaṁ koñcanādaṁ karonto tumhākaṁ abhimukhaṁ āgacchati, tathā naṁ karothāti.",
  "tika-vin01t20:1054_11": "Thero tathā katvā vegena āgacchato hatthissa bheravaṁ ākāraṁ disvā uṭṭhāya palāyituṁ āraddho.",
  "tika-vin01t20:1054_12": "Tamenaṁ khīṇāsavatthero hatthaṁ pasāretvā cīvarakaṇṇe gahetvā “bhante, khīṇāsavassa sārajjaṁ nāma hotī”ti āha.",
  "tika-vin01t20:1054_13": "So tasmiṁ kāle attano puthujjanabhāvaṁ ñatvā “avassayo me, āvuso, dhammadinna hohī”ti vatvā pādamūle ukkuṭikaṁ nisīdi.",
  "tika-vin01t20:1054_14": "“Bhante, tumhākaṁ avassayo bhavissāmiccevāhaṁ āgato, mā cintayitthā”ti kammaṭṭhānaṁ kathesi.",
  "tika-vin01t20:1054_15": "Thero kammaṭṭhānaṁ gahetvā caṅkamaṁ oruyha tatiye padavāre aggaphalaṁ arahattaṁ pāpuṇi.",
  "tika-vin01t20:1054_16": "Thero kira dosacarito ahosi.",
  "tika-vin01t20:1055_0": "Adhimānavatthuvaṇṇanā niṭṭhitā.",
  "tika-vin01t20:1056_0": "Savibhaṅgasikkhāpadavaṇṇanā",
  "tika-vin01t20:1057_0": "197-198.Yasmā panātiādi “asantaṁ abhūtaṁ asaṁvijjamāna”nti etesaṁ kāraṇavacanaṁ.",
  "tika-vin01t20:1057_1": "Tattha yanti yaṁ uttarimanussadhammaṁ.",
  "tika-vin01t20:1057_2": "Anabhijānanti attani atthibhāvaṁ ajānanto.",
  "tika-vin01t20:1057_3": "Samudācaratīti “atthi mayhaṁ esa dhammo”ti katheti jānāpeti vā.",
  "tika-vin01t20:1057_4": "“Asantaṁ abhūta”nti imassa kāraṇavacanaṁ santāne anuppannoti.",
  "tika-vin01t20:1057_5": "Ñāṇena ca asacchikatoti idaṁ pana “asaṁvijjamāna”nti etassa kāraṇavacanaṁ.",
  "tika-vin01t20:1057_6": "Pakatimanussehi uttaritarānaṁ buddhādiuttamapurisānaṁ adhigamadhammo uttarimanussadhammoti āha “uttarimanussāna”ntiādi.",
  "tika-vin01t20:1057_7": "Tanti uttarimanussadhammaṁ.",
  "tika-vin01t20:1057_8": "Atha padabhājane bahuvacananiddeso kasmā katoti āha “padabhājane panā”tiādi.",
  "tika-vin01t20:1057_9": "Kiñcāpi uttarimanussadhammo abyākatopi hoti, ārogyaṭṭhena pana bāhitikasutte viya “kusale dhamme”ti vuttaṁ.",
  "tika-vin01t20:1057_10": "Assāti uttarimanussadhammassa.",
  "tika-vin01t20:1057_11": "Khaṇalayamuhutta-saddā aññattha bhinnatthāpi honti, idha pana khaṇapariyāyavaseneva “taṁ khaṇaṁ taṁ layaṁ taṁ muhutta”nti pāḷiyaṁ vuttaṁ.",
  "tika-vin01t20:1058_0": "Adhigantabbato adhigamo, jhānādi, adhigamassa pucchā adhigamapucchā.",
  "tika-vin01t20:1058_1": "Tenāha “jhānavimokkhādīsū”tiādi.",
  "tika-vin01t20:1058_2": "Upāyapucchāti adhigamupāyapucchā.",
  "tika-vin01t20:1058_3": "Kintīti kena pakārena, kena vidhināti attho.",
  "tika-vin01t20:1058_4": "Katamesaṁ tvaṁ dhammānaṁ lābhīti idaṁ pana pubbe “kiṁ te adhigata”nti aniddhāritabhedā jhānādivisesā pucchitāti idāni tesaṁ niddhāretvā pucchanākāradassanaṁ.",
  "tika-vin01t20:1059_0": "Tasmāti yasmā yathāvuttehi chahākārehi adhigamabyākaraṇaṁ sodhetabbaṁ, tasmā.",
  "tika-vin01t20:1059_1": "Ettāvatāvāti ettakena byākaraṇamatteneva na sakkātabbo.",
  "tika-vin01t20:1059_2": "Byākaraṇañhi ekaccassa ayāthāvatopi hotīti.",
  "tika-vin01t20:1059_3": "Imesu pana chasu ṭhānesu sodhanatthaṁ vattabboti yathā nāma jātarūpapatirūpakampi jātarūpaṁ viya khāyatīti jātarūpaṁ nighaṁsanatāpanacchedanehi sodhetabbaṁ, evameva imesu idāneva vuttesu chasu ṭhānesu pakkhipitvā sodhanatthaṁ vattabbo.",
  "tika-vin01t20:1059_4": "Vimokkhādīsūti ādi-saddena samādhisamāpattiñāṇadassanamaggabhāvanāphalasacchikiriyādiṁ saṅgaṇhāti.",
  "tika-vin01t20:1059_5": "Pākaṭo hotīti adhigatavisesassa satisammosābhāvato.",
  "tika-vin01t20:1059_6": "Sesapucchāsupi pākaṭo hotīti pade eseva nayo.",
  "tika-vin01t20:1060_0": "Sabbesañhi attanā adhigatamaggena pahīnakilesā pākaṭā hontīti idaṁ yebhuyyavasena vuttaṁ.",
  "tika-vin01t20:1060_1": "Kassaci hi attanā adhigatamaggavajjhakilesesu sandeho uppajjatiyeva mahānāmassa sakkassa viya.",
  "tika-vin01t20:1060_2": "So hi sakadāgāmī samānopi “tassa mayhaṁ, bhante, evaṁ hoti ‘ko su nāma me dhammo ajjhattaṁ appahīno, yena me ekadā lobhadhammāpi cittaṁ pariyādāya tiṭṭhanti, dosadhammāpi cittaṁ pariyādāya tiṭṭhanti, mohadhammāpi cittaṁ pariyādāya tiṭṭhantī”’ti bhagavantaṁ pucchi.",
  "tika-vin01t20:1060_3": "Ayaṁ kira rājā sakadāgāmimaggena lobhadosamohā niravasesā pahīyantīti saññī ahosi.",
  "tika-vin01t20:1060_4": "Kiṁ ariyasāvakassa evaṁ sandeho uppajjatīti?",
  "tika-vin01t20:1060_5": "Āma uppajjati. Kasmā?",
  "tika-vin01t20:1060_6": "Paṇṇattiyaṁ akovidattā.",
  "tika-vin01t20:1060_7": "“Ayaṁ kileso asukamaggavajjho”ti imissā paṇṇattiyā akovidassa hi ariyasāvakassa evaṁ hoti.",
  "tika-vin01t20:1060_8": "Kiṁ tassa paccavekkhaṇā natthīti?",
  "tika-vin01t20:1060_9": "Atthi, sā pana na sabbesaṁ paripuṇṇā hoti.",
  "tika-vin01t20:1060_10": "Eko hi pahīnakilesameva paccavekkhati, eko avasiṭṭhakilesameva, eko maggameva, eko phalameva, eko nibbānameva.",
  "tika-vin01t20:1060_11": "Imāsu pana pañcasu paccavekkhaṇāsu ekaṁ vā dve vā no laddhuṁ na vaṭṭati.",
  "tika-vin01t20:1060_12": "Iti yassa paccavekkhaṇā na paripuṇṇā, tassa maggavajjhakilesapaṇṇattiyaṁ akovidattā evaṁ hoti.",
  "tika-vin01t20:1060_13": "Uggahaparipucchākusalāti sajjhāyamaggasaṁvaṇṇanāsu nipuṇā.",
  "tika-vin01t20:1061_0": "Yāya paṭipadāya yassa ariyamaggo āgacchati, sā pubbabhāgapaṭipatti āgamanapaṭipadā.",
  "tika-vin01t20:1061_1": "Sodhetabbāti suddhā udāhu na suddhāti vicāraṇavasena sodhetabbā.",
  "tika-vin01t20:1061_2": "Na sujjhatīti tattha tattha pamādapaṭipattisabbhāvato.",
  "tika-vin01t20:1061_3": "Apanetabboti attano paṭiññāya apanetabbo.",
  "tika-vin01t20:1061_4": "“Sujjhatī”ti vatvā sujjhanākāraṁ dassetuṁ “dīgharatta”ntiādi vuttaṁ.",
  "tika-vin01t20:1061_5": "Paññāyatīti etthāpi “yadī”ti padaṁ ānetvā yadi so bhikkhu tāya paṭipadāya paññāyatīti sambandho.",
  "tika-vin01t20:1061_6": "Catūsu paccayesu alaggattā “ākāse pāṇisamena cetasā”ti vuttaṁ.",
  "tika-vin01t20:1061_7": "Vuttasadisanti tassa bhikkhuno byākaraṇaṁ imasmiṁ sutte vuttena sadisaṁ, samanti attho.",
  "tika-vin01t20:1062_0": "Khīṇāsavapaṭipattisadisā paṭipadā hotīti dīgharattaṁ suvikkhambhitakilesattā.",
  "tika-vin01t20:1062_1": "Khīṇāsavassa nāma…pe…",
  "tika-vin01t20:1062_2": "na hotīti pahīnavipallāsattā jīvitanikantiyā ca abhāvato na hoti.",
  "tika-vin01t20:1062_3": "Puthujjanassa pana appahīnavipallāsattā jīvitanikantisabbhāvato ca appamattakenapi hoti.",
  "tika-vin01t20:1063_0": "Tatrimāni vatthūni –",
  "tika-vin01t20:1063_1": "dīghabhāṇakaabhayatthero kira ekaṁ piṇḍapātikaṁ pariggahetuṁ asakkonto daharassa saññaṁ adāsi.",
  "tika-vin01t20:1063_2": "So taṁ nahāyamānaṁ kalyāṇīnadīmukhadvāre nimujjitvā pāde aggahesi.",
  "tika-vin01t20:1063_3": "Piṇḍapātiko “kumbhīlo”ti saññāya mahāsaddaṁ akāsi, tadā naṁ “puthujjano”ti jāniṁsu.",
  "tika-vin01t20:1063_4": "Candamukhatissarājakāle pana mahāvihāre saṅghatthero khīṇāsavo dubbalacakkhuko vihāreyeva acchati.",
  "tika-vin01t20:1063_5": "Taṁ rājā “theraṁ pariggaṇhissāmī”ti bhikkhūsu bhikkhācāraṁ gatesu appasaddo upasaṅkamitvā sappo viya pāde aggahesi.",
  "tika-vin01t20:1063_6": "Thero silāthambho viya niccalo hutvā “ko etthā”ti āha.",
  "tika-vin01t20:1063_7": "Ahaṁ, bhante, tissoti.",
  "tika-vin01t20:1063_8": "Sugandhaṁ vāyasi no tissāti.",
  "tika-vin01t20:1063_9": "Evaṁ khīṇāsavassa bhayaṁ nāma natthi.",
  "tika-vin01t20:1063_10": "Ekacco pana puthujjanopi atisūro hoti nibbhayo, so rajanīyena ārammaṇena pariggaṇhitabbo.",
  "tika-vin01t20:1063_11": "Vasabharājāpi hi ekaṁ theraṁ pariggaṇhamāno ghare nisīdāpetvā tassa santike badarasāḷavaṁ maddamāno nisīdi.",
  "tika-vin01t20:1063_12": "Mahātherassa kheḷo calito, therassa puthujjanabhāvo āvibhūto.",
  "tika-vin01t20:1063_13": "Khīṇāsavassa hi rasataṇhā nāma suppahīnā, dibbesupi rasesu nikanti nāma na hoti.",
  "tika-vin01t20:1063_14": "Tasmā imehi upāyehi pariggahetvā sacassa bhayaṁ vā chambhitattaṁ vā rasataṇhā vā uppajjati, “na tvaṁ arahā”ti apanetabbo.",
  "tika-vin01t20:1064_0": "Asantaguṇasambhāvanalakkhaṇā pāpicchāti āha –",
  "tika-vin01t20:1064_1": "“yā sā idhekacco…pe…",
  "tika-vin01t20:1064_2": "ādinā nayenā”ti.",
  "tika-vin01t20:1064_3": "Ādi-saddena “assaddho samāno ‘saddhoti maṁ jano jānātū’ti icchati, appassutova samāno ‘bahussutoti maṁ jano jānātū’ti icchati, saṅgaṇikārāmova samāno ‘pavivittoti maṁ jano jānātū’ti icchati, kusītova samāno ‘āraddhavīriyoti maṁ jano jānātū’ti icchati, muṭṭhassatīva samāno ‘upaṭṭhitassatīti maṁ jano jānātū’ti icchati, asamāhitova samāno ‘samāhitoti maṁ jano jānātū’ti icchati, duppaññova samāno ‘paññavāti maṁ jano jānātū’ti icchati, akhīṇāsavova samāno ‘khīṇāsavoti maṁ jano jānātū’ti icchati, yā evarūpā icchā icchāgatā pāpicchatā rāgo sārāgo cittassa sārāgo, ayaṁ vuccati pāpicchatā”ti evaṁ vuttaṁ pāḷipadesaṁ saṅgaṇhāti.",
  "tika-vin01t20:1064_4": "Pāpikāyāti lāmikāya icchāya.",
  "tika-vin01t20:1064_5": "Apakatoti pāpikāya icchāya sammāājīvato apeto katoti icchāya apakato.",
  "tika-vin01t20:1064_6": "Tathābhūto ca micchājīvena abhibhūto parājito nāma hotīti āha “abhibhūto parājito”ti.",
  "tika-vin01t20:1065_0": "Sāmaññaṁ dupparāmaṭṭhaṁ nirayāyupakaḍḍhatīti yathā kuso yena duggahito, tassa hatthaṁ anukantati phāleti, evameva samaṇadhammasaṅkhātaṁ sāmaññampi khaṇḍasīlāditāya dupparāmaṭṭhaṁ nirayāya upakaḍḍhati, niraye nibbattāpetīti attho.",
  "tika-vin01t20:1065_1": "Sithiloti olīyitvā karaṇena sithilaggāhena kato.",
  "tika-vin01t20:1065_2": "Paribbājoti khaṇḍādibhāvappatto samaṇadhammo.",
  "tika-vin01t20:1065_3": "Bhiyyo ākirate rajanti abbhantare vijjamānaṁ rāgarajādiṁ evarūpo samaṇadhammo apanetuṁ na sakkoti, atha kho tassa upari aparampi rāgarajādiṁ ākiratīti attho.",
  "tika-vin01t20:1065_4": "Bhikkhubhāvoti pārājikaṁ āpajjitvā “samaṇo aha”nti paṭijānanato vohāramattasiddho bhikkhubhāvo.",
  "tika-vin01t20:1065_5": "Ajānamevāti pāṭhe evāti avadhāraṇatthe nipāto.",
  "tika-vin01t20:1065_6": "Ajānamevanti pāṭhe pana evaṁ jānāmi evaṁ passāmīti avacanti yojetabbaṁ.",
  "tika-vin01t20:1066_0": "Padabhājanīyavaṇṇanā",
  "tika-vin01t20:1067_0": "199.Asubhajjhānādīnīti ādi-saddena kāyagatāsatijjhānañca kasiṇajjhānañca saṅgaṇhāti.",
  "tika-vin01t20:1067_1": "Tena “kāyagatāsatijjhānaṁ pathavīkasiṇajjhānaṁ samāpajji”ntiādiṁ vadantopi pārājikova hotīti veditabbaṁ.",
  "tika-vin01t20:1067_2": "Vimokkhoti ettha vi-saddo visesattho vividhattho vāti dassento āha “suṭṭhu mutto”tiādi.",
  "tika-vin01t20:1067_3": "Vimokkhoti cattāro ariyamaggā.",
  "tika-vin01t20:1067_4": "Tassa saguṇato suññatādināmalābhaṁ dassento āha “so panāya” ntiādi.",
  "tika-vin01t20:1067_5": "Maggo hi nāma pañcahi kāraṇehi nāmaṁ labhati sarasena vā paccanīkena vā saguṇena vā ārammaṇena vā āgamanena vā.",
  "tika-vin01t20:1067_6": "Sace hi saṅkhārupekkhā aniccato saṅkhāre sammasitvā vuṭṭhāti, animittavimokkhena vimuccati, sace dukkhato sammasitvā vuṭṭhāti, appaṇihitavimokkhena vimuccati, sace anattato sammasitvā vuṭṭhāti, suññatavimokkhena vimuccati, idaṁ sarasato nāmaṁ nāma.",
  "tika-vin01t20:1067_7": "Yasmā panesa aniccānupassanāya saṅkhārānaṁ ghanavinibbhogaṁ katvā niccanimittadhuvanimittasassatanimittāni pajahanto āgato, tasmā animitto.",
  "tika-vin01t20:1067_8": "Dukkhānupassanāya pana sukhasaññaṁ pahāya paṇidhiṁ patthanaṁ sukkhāpetvā āgatattā appaṇihito.",
  "tika-vin01t20:1067_9": "Anattānupassanāya attasattapuggalasaññaṁ pahāya saṅkhārānaṁ suññato diṭṭhattā suññatoti idaṁ paccanīkato nāmaṁ nāma.",
  "tika-vin01t20:1068_0": "Rāgādīhi panesa suññatattā suññato.",
  "tika-vin01t20:1068_1": "Rūpanimittādīnaṁ rāganimittādīnaṁyeva vā abhāvena animitto.",
  "tika-vin01t20:1068_2": "Rāgādipaṇidhiādīnaṁ abhāvato appaṇihitoti idamassa saguṇato nāmaṁ.",
  "tika-vin01t20:1068_3": "Svāyaṁ suññataṁ animittaṁ appaṇihitañca nibbānaṁ ārammaṇaṁ karotīti suññato animitto appaṇihitoti vuccati, idamassa ārammaṇato nāmaṁ.",
  "tika-vin01t20:1068_4": "Āgamanaṁ pana duvidhaṁ vipassanāgamanaṁ maggāgamanañca.",
  "tika-vin01t20:1068_5": "Tattha magge vipassanāgamanaṁ labbhati, phale maggāgamanaṁ.",
  "tika-vin01t20:1068_6": "Anattānupassanā hi suññatā nāma, suññatavipassanāya maggo suññato.",
  "tika-vin01t20:1068_7": "Aniccānupassanā animittā nāma, animittavipassanāya maggo animitto.",
  "tika-vin01t20:1068_8": "Idaṁ pana nāmaṁ na abhidhammapariyāyena labbhati.",
  "tika-vin01t20:1068_9": "Tathā hi taṁ saṅkhāranimittassa avijahanato na nippariyāyena animittaṁ, suttantapariyāyena pana labbhati.",
  "tika-vin01t20:1068_10": "Tatra hi gotrabhuñāṇaṁ animittaṁ nibbānaṁ ārammaṇaṁ katvā animittanāmakaṁ hutvā sayaṁ āgamaniyaṭṭhāne ṭhatvā maggassa nāmaṁ detīti vadanti, tena maggo animittoti vutto.",
  "tika-vin01t20:1068_11": "Maggāgamanena pana phalaṁ animittanti yujjatiyeva.",
  "tika-vin01t20:1068_12": "Dukkhānupassanā saṅkhāresu paṇidhiṁ sukkhāpetvā āgatattā appaṇihitā nāma, appaṇihitavipassanāya maggo appaṇihito, appaṇihitamaggassa phalaṁ appaṇihitaṁ.",
  "tika-vin01t20:1068_13": "Evaṁ vipassanā attano nāmaṁ maggassa deti, maggo phalassāti idaṁ āgamanato nāmaṁ.",
  "tika-vin01t20:1068_14": "Suññattāti vivittattā.",
  "tika-vin01t20:1068_15": "Na hi magge rāgādayo santi, uparūpari uppajjanakarāgādīnaṁ kāraṇattā rāgādayo nimittanti āha “rāgadosamohanimittehī”ti.",
  "tika-vin01t20:1068_16": "Saviggahānaṁ viya upaṭṭhānampettha nimittanti vadanti.",
  "tika-vin01t20:1068_17": "Rāgādayova pavattiṭṭhānaṭṭhena paṇidhīti āha “rāgadosamohapaṇidhīna”nti.",
  "tika-vin01t20:1069_0": "Vatthuvijjādiṁ sandhāya avacanato “vijjānaṁ lābhīmhī”ti vuttepi hoti.",
  "tika-vin01t20:1069_1": "Ekekakoṭṭhāsavasenāti satipaṭṭhānacatukkādiekekakoṭṭhāsavasena.",
  "tika-vin01t20:1069_2": "Kiñcāpi mahāaṭṭhakathāyampi ekekakoṭṭhāsavaseneva dassitaṁ, tattha pana “lokuttarānaṁ satipaṭṭhānāna”ntiādinā paccekaṁ lokuttara-saddaṁ yojetvā ekekakoṭṭhāsavaseneva vuttaṁ, idha lokuttara-saddena vināti ayamettha viseso.",
  "tika-vin01t20:1069_3": "Tatthāti tesu koṭṭhāsesu.",
  "tika-vin01t20:1070_0": "Nanu ca “kilesappahānamevā”ti kasmā vuttaṁ.",
  "tika-vin01t20:1070_1": "Na hi kilesānaṁ pahānamattaṁ uttarimanussadhammo hotīti yo vadeyya, taṁ sandhāya kilesappahānassa maggakiccattā kiccavasena maggo dīpitoti dassetuṁ “taṁ panā”tiādi vuttaṁ.",
  "tika-vin01t20:1070_2": "Kāmarāgaṁ sandhāya “tatiyamaggena hi rāgadosānaṁ pahāna”nti vuttaṁ, na pana rūparāgaarūparāge sandhāya.",
  "tika-vin01t20:1070_3": "Na hi te tena pahīyanti catutthamaggena pahātabbattā.",
  "tika-vin01t20:1071_0": "Rāgācittaṁ vinīvaraṇatāti rāgā cittassa vinīvaraṇatāti vuttaṁ hoti.",
  "tika-vin01t20:1071_1": "Rāgā vimuttassa cittassa tasseva rāganīvaraṇassa abhāvena vigatanīvaraṇattā vinīvaraṇatāti attho veditabbo.",
  "tika-vin01t20:1071_2": "Esa nayo sesesupi.",
  "tika-vin01t20:1072_0": "Yā ca pañca vijjāti yojetabbaṁ.",
  "tika-vin01t20:1072_1": "Nibbaṭṭitalokuttarattāti visuṁyeva lokato apagatalokuttarattā.",
  "tika-vin01t20:1072_2": "Yathā vinā lokuttara-saddena “satipaṭṭhānādīnaṁ lābhīmhī”ti vuttepi pārājikaṁ hoti, evamidhāpi “atthapaṭisambhidāya lābhīmhīti vuttepi hotiyevā”ti vattuṁ yujjati.",
  "tika-vin01t20:1072_3": "Kiñcāpi yujjati, atha kho mahāaṭṭhakathāyaṁ vibhāgena vuttattā na sakkā evamidaṁ vattunti dassetuṁ “mahāaṭṭhakathāyaṁ pana…pe…",
  "tika-vin01t20:1072_4": "na sakkā aññaṁ pamāṇaṁ kātu”nti vuttaṁ.",
  "tika-vin01t20:1072_5": "Tampi tattheva paṭikkhittanti sambandho.",
  "tika-vin01t20:1073_0": "Suddhikavārakathāvaṇṇanā",
  "tika-vin01t20:1074_0": "200.Ullapanākāranti samāpajjintiādiullapanākāraṁ.",
  "tika-vin01t20:1074_1": "Āpattibhedanti “na paṭivijānantassa āpatti thullaccayassā”tiādiāpattibhedaṁ.",
  "tika-vin01t20:1074_2": "Puna ānetvā paṭhamajjhānādīhi na yojitanti ettha “paṭhamajjhānenā”ti pāṭhoti gaṇṭhipade vuttaṁ, tadeva yuttaṁ.",
  "tika-vin01t20:1075_0": "Kattusādhanopi bhaṇita-saddo hotīti āha “atha vā”tiādi.",
  "tika-vin01t20:1075_1": "Yena cittena musā bhaṇati, teneva cittena na sakkā “musā bhaṇāmī”ti jānituṁ, antarantarā pana aññena cittena “musā bhaṇāmī”ti jānātīti vuttaṁ “bhaṇantassa hoti musā bhaṇāmī”ti.",
  "tika-vin01t20:1075_2": "Ayamettha attho dassitoti tīhi aṅgehi samannāgato musāvādoti ayamettha attho dassito.",
  "tika-vin01t20:1075_3": "Na sakkā na bhavitunti pubbabhāgato paṭṭhāya ābhogaṁ katvā bhaṇitattā na sakkā na bhavituṁ.",
  "tika-vin01t20:1075_4": "Āpattiyā na kāretabboti pubbabhāgakkhaṇe “musā bhaṇissāmī”ti ābhogaṁ vinā sahasā bhaṇantassa vacanakkhaṇe “musā eta”nti upaṭṭhitepi nivattetumasakkuṇeyyatāya avisayabhāvato āpattiyā na kāretabbo.",
  "tika-vin01t20:1075_5": "Davāti sahasā.",
  "tika-vin01t20:1075_6": "Ravāti aññaṁ vattukāmassa khalitvā aññabhaṇanaṁ.",
  "tika-vin01t20:1076_0": "Taṁ jānātīti taṁñāṇaṁ, tassa bhāvo taṁñāṇatā, ñāṇassa atthasaṁvedananti attho.",
  "tika-vin01t20:1076_1": "Ñāṇasamodhānanti ñāṇassa bahubhāvo, ekacittuppāde anekañāṇatāti attho.",
  "tika-vin01t20:1076_2": "Na hi sakkā…pe…",
  "tika-vin01t20:1076_3": "jānitunti ārammaṇakaraṇassa abhāvato vuttaṁ.",
  "tika-vin01t20:1076_4": "Asammohāvabodho ca īdisassa ñāṇassa natthi, “bhaṇissāmī”ti pavattacittaṁ “bhaṇāmī”ti pavattacittassa paccayo hutvā nirujjhati, tañca “bhaṇita”nti pavattacittassa paccayo hutvāti āha –",
  "tika-vin01t20:1076_5": "“purimaṁ purimaṁ pana…pe…",
  "tika-vin01t20:1076_6": "nirujjhatī”ti.",
  "tika-vin01t20:1076_7": "Tasmiṁ pubbabhāge sati “sesadvayaṁ na hessatī”ti etaṁ natthi, avassaṁ hotiyevāti vuttaṁ hoti, bhaṇissāmīti pubbabhāge sati “bhaṇāmi bhaṇita”nti etaṁ dvayaṁ na na hoti, hotiyevāti adhippāyo.",
  "tika-vin01t20:1076_8": "Ekaṁ viya pakāsatīti anekakkhaṇe uppannampi cittaṁ ekakkhaṇe uppannasadisaṁ hutvā pakāsati.",
  "tika-vin01t20:1076_9": "Samāpajjintiādīnīti ādi-saddena samāpajjāmi, samāpannoti imāni dve saṅgaṇhāti.",
  "tika-vin01t20:1076_10": "Tattha samāpajjiṁ, samāpannoti imesaṁ asatipi kālanānatte vacanavisesaṁ sandhāya visuṁ gahaṇaṁ.",
  "tika-vin01t20:1077_0": "207.Sakabhāvapariccajanavasenāti attano santakabhāvassa pariccajanavasena.",
  "tika-vin01t20:1077_1": "Magguppattito pubbe viya “sarāgo sadoso”ti vattabbatābhāvato cattampi keci gaṇhanti, nayidamevanti dassanatthaṁ “vanto”ti vuttaṁ.",
  "tika-vin01t20:1077_2": "Na hi yaṁ yena vantaṁ, so puna taṁ ādiyati.",
  "tika-vin01t20:1077_3": "Tenāha “anādiyanabhāvadassanavasenā”ti.",
  "tika-vin01t20:1077_4": "Vantampi kiñci santatilaggaṁ siyā, nayidamevanti dassanatthaṁ “mutto”ti vuttaṁ.",
  "tika-vin01t20:1077_5": "Tenāha “santatito vimocanavasenā”ti.",
  "tika-vin01t20:1077_6": "Muttampi kiñci muttabandhanaṁ viya phalaṁ kuhiñci tiṭṭhati, na evamidanti dassanatthaṁ “pahīno”ti vuttaṁ.",
  "tika-vin01t20:1077_7": "Tenāha “kvaci anavaṭṭhānadassanavasenā”ti.",
  "tika-vin01t20:1077_8": "Yathā kiñci dunnissaṭṭhaṁ puna ādāya sammadeva nissaṭṭhaṁ paṭinissaṭṭhanti vuccati, evaṁ vipassanāya nissaṭṭhaṁ ādinnasadisaṁ maggena pahīnaṁ paṭinissaṭṭhaṁ nāma hotīti dassanatthaṁ “paṭinissaṭṭho”ti vuttaṁ.",
  "tika-vin01t20:1077_9": "Tenāha “ādinnapubbassa paṭinissaggadassanavasenā”ti.",
  "tika-vin01t20:1077_10": "Ukkheṭitoti uttāsito, uttāsetvā palāpitoti vuttaṁ hoti.",
  "tika-vin01t20:1077_11": "Yo ca uttāsetvā palāpito, na puna so taṁ ṭhānaṁ āgacchatīti āha “puna anallīyanabhāvadassanavasenā”ti, puna āgantvā santāne anuppattibhāvadassanavasenāti attho.",
  "tika-vin01t20:1077_12": "Khiṭa-saddaṁ saddasatthavidū uttāsatthe paṭhantīti āha –",
  "tika-vin01t20:1077_13": "“svāyamattho saddasatthato pariyesitabbo”ti.",
  "tika-vin01t20:1077_14": "Aṇuyeva aṇusahagataṁ, atikhuddakanti vuttaṁ hoti.",
  "tika-vin01t20:1078_0": "Suddhikavārakathāvaṇṇanā niṭṭhitā.",
  "tika-vin01t20:1079_0": "Vattukāmavārakathāvaṇṇanā",
  "tika-vin01t20:1080_0": "215.Kevalañhiyanti kevalañhi ayaṁ.",
  "tika-vin01t20:1080_1": "“Vāro”ti ajjhāharitabbaṁ.",
  "tika-vin01t20:1080_2": "Taṅkhaṇaññeva jānātīti “paṭhamajjhānaṁ samāpajji”ntiādimhi vutte tadatthassa pakatiyā vijānanalakkhaṇaṁ sandhāya vuttaṁ.",
  "tika-vin01t20:1080_3": "Evaṁ pana vacībhedaṁ akatvā pakkamanādīsu aññataro bhikkhu “maṁ arahāti jānātū”ti tamhā āvāsā paṭhamaṁ pakkamatīti āgatavatthumhi viya tasmiṁ khaṇe aviditepi nikkhantamatte pārājikaṁ.",
  "tika-vin01t20:1080_4": "Jānanalakkhaṇanti “taṅkhaṇe jānanaṁ nāma īdisa”nti vuttalakkhaṇaṁ.",
  "tika-vin01t20:1080_5": "Viññattipatheti kāyavacīviññattīnaṁ gahaṇayogge padese, pakaticakkhunā pakatisotena ca daṭṭhuṁ sotuñca arahaṭṭhāneti vuttaṁ hoti.",
  "tika-vin01t20:1080_6": "Tena viññattipathaṁ atikkamitvā ṭhito ce koci dibbena cakkhunā dibbāya ca sotadhātuyā disvā sutvā ca jānāti, na pārājikanti dīpeti.",
  "tika-vin01t20:1080_7": "Assutapubbassa “kimidaṁ vutta”nti saṁsayuppattisabbhāvato “sutaṁ hotī”ti vuttaṁ.",
  "tika-vin01t20:1080_8": "Paṭhamaṁ vacanamattaṁ assutapubbenapi “paṭhamajjhānaṁ samāpajji”nti vutte “kimida”nti sandehaṁ anuppādetvā “jhānaṁ nāma kiresa samāpajjī”ti ettakamattepi ñāte pārājikaṁ hotiyeva.",
  "tika-vin01t20:1081_0": "Anāpattibhedakathāvaṇṇanā",
  "tika-vin01t20:1082_0": "222.Anullapanādhippāyassāti atikkamitvā avattukāmassa, “uttarimanussadhammo aya”nti asallakkhentassāti adhippāyo.",
  "tika-vin01t20:1082_1": "Sarūpato pana “anāpatti bhikkhu anullapanādhippāyassā”ti vinītavatthūsu tattha tattha āgatavatthuvasena veditabbo.",
  "tika-vin01t20:1082_2": "“Uttarimanussadhammo aya”nti asallakkhetvā vadantopi vohārato aññaṁ byākaronto nāma hotīti vuttaṁ “aññaṁ byākarontassā”ti.",
  "tika-vin01t20:1083_0": "Padabhājanīyavaṇṇanā niṭṭhitā.",
  "tika-vin01t20:1084_0": "Bhāyantopīti “imassa mayi natthibhāvaṁ aññepi jānantā atthi nu kho”ti bhāyantopi.",
  "tika-vin01t20:1085_0": "Vinītavatthuvaṇṇanā",
  "tika-vin01t20:1086_0": "223.Sekkhabhūmiyanti iminā jhānabhūmimpi saṅgaṇhāti. Tiṇṇaṁ vivekānanti kāyacittaupadhivivekānaṁ.",
  "tika-vin01t20:1087_0": "Piṇḍāya caraṇassa bhojanapariyosānattā vuttaṁ “yāva bhojanapariyosāna”nti.",
  "tika-vin01t20:1087_1": "Bhutvā āgacchantassapi puna vuttanayeneva sambhāvanicchāya cīvarasaṇṭhapanādīni karontassa dukkaṭameva.",
  "tika-vin01t20:1088_0": "225.Ārādhanīyo, āvuso, dhammo āraddhavīriyenāti vatthudvayaṁ ekasadisampi dvīhi bhikkhūhi visuṁ visuṁ ārocitattā bhagavatā vinicchinitaṁ sabbampi vinītavatthūsu āropetabbanti pāḷiyaṁ āropitaṁ.",
  "tika-vin01t20:1089_0": "226.Pasādabhaññanti kevalaṁ pasādamattena bhaṇanaṁ, na pana “sabhāvato ete arahantoyevā”ti cintetvā.",
  "tika-vin01t20:1089_1": "Tenevettha anāpatti vuttā.",
  "tika-vin01t20:1089_2": "Yadi pana “ete sabhāvato arahantoyevā”ti maññamāno “āyantu bhonto arahanto”tiādīni vadati, na sampaṭicchitabbaṁ.",
  "tika-vin01t20:1090_0": "227.",
  "tika-vin01t20:1090_1": "Padasā gamanaṁ sandhāya katikāya katattā “yānena vā”tiādimāha.",
  "tika-vin01t20:1090_2": "Tattha vijjāmayiddhiṁ sandhāya “iddhiyā”ti vuttaṁ.",
  "tika-vin01t20:1090_3": "Aññamaññaṁ rakkhantīti “yo imamhā āvāsā paṭhamaṁ pakkamissati, taṁ mayaṁ ‘arahā’ti jānissāmā”ti evaṁ katikāya katattā apubbācarimaṁ asuddhacittena gacchantāpi saha nikkhantabhāvato aññamaññaṁ rakkhanti.",
  "tika-vin01t20:1090_4": "Keci pana “hatthapāsaṁ avijahitvā aññamaññassa hatthaṁ gaṇhanto viya gacchantopi ‘uṭṭhetha gacchāma, etha gacchāmā’ti evaṁ saṁvidahitvā gamane pubbāparaṁ gacchantopi nāpajjatī”ti vadanti.",
  "tika-vin01t20:1090_5": "Etaṁ pana adhammikaṁ katikavattanti “idha arahantoyeva vasantūti yadi bhikkhū katikaṁ karonti, etaṁ adhammikaṁ katikavatta”nti cūḷagaṇṭhipade vuttaṁ.",
  "tika-vin01t20:1090_6": "Heṭṭhā vuttaṁ pana sabbampi katikavattaṁ sandhāya etaṁ vuttanti amhākaṁ khanti, vīmaṁsitvā gahetabbaṁ.",
  "tika-vin01t20:1090_7": "Nānāverajjakāti nānājanapadavāsino.",
  "tika-vin01t20:1090_8": "Saṅghalābhoti yathāvuḍḍhaṁ attano pāpuṇanakoṭṭhāso.",
  "tika-vin01t20:1090_9": "Ayañca paṭikkhepo imināva nīhārena bahisīmaṭṭhānaṁ avisesena saṅghalābhassa sāmibhāvāpādanaṁ sandhāya kato.",
  "tika-vin01t20:1090_10": "Visesato pana bahisīmaṭṭhānampi paricchinditvā ekekakoṭṭhāsato “ettakaṁ dātuṁ, īdisaṁ vā dātuṁ, ettakānaṁ vā dātuṁ, īdisassa vā dātuṁ ruccati saṅghassā”ti apalokanakammaṁ katvā dātuṁ vaṭṭati.",
  "tika-vin01t20:1091_0": "228.Āyasmā ca lakkhaṇotiādīsu ko panāyasmā lakkhaṇo, kasmā cassa lakkhaṇoti nāmaṁ ahosi, ko cāyasmā mahāmoggallāno, kasmā ca sitaṁ pātvākāsīti taṁ sabbaṁ pakāsetuṁ “yvāya”ntiādi āraddhaṁ.",
  "tika-vin01t20:1091_1": "Lakkhaṇasampannenāti purisalakkhaṇasampannena.",
  "tika-vin01t20:1091_2": "Brahmasamenāti brahmattabhāvasamena.",
  "tika-vin01t20:1091_3": "Īsakaṁ hasitaṁ sitanti vuccatīti āha “mandahasita”nti.",
  "tika-vin01t20:1091_4": "Aṭṭhikasaṅkhalikanti nayidaṁ aviññāṇakaṁ aṭṭhisaṅkhalikamattaṁ, atha kho eko petoti āha “petaloke nibbattaṁ satta”nti.",
  "tika-vin01t20:1091_5": "Ete attabhāvāti petattabhāvā.",
  "tika-vin01t20:1091_6": "Na āpāthaṁ āgacchantīti devattabhāvā viya pakatiyā āpāthaṁ na āgacchanti.",
  "tika-vin01t20:1091_7": "Tesaṁ pana ruciyā āpāthaṁ āgaccheyyuṁ.",
  "tika-vin01t20:1091_8": "Manussānaṁ dukkhābhibhūtānaṁ anāthabhāvadassanapadaṭṭhānā karuṇāti āha “kāruññe kattabbe”ti.",
  "tika-vin01t20:1091_9": "Attano ca sampattiṁ buddhañāṇassa ca sampattinti paccekaṁ sampatti-saddo yojetabbo.",
  "tika-vin01t20:1091_10": "Tadubhayaṁ vibhāvetuṁ “tañhī”tiādi vuttaṁ.",
  "tika-vin01t20:1091_11": "Tattha “attano ca sampattiṁ anussaritvā sitaṁ pātvākāsī”ti padaṁ ānetvā sambandhitabbaṁ.",
  "tika-vin01t20:1091_12": "Dhammadhātūti sabbaññutaññāṇaṁ sandhāya vadati, dhammadhātūti vā dhammānaṁ sabhāvo.",
  "tika-vin01t20:1091_13": "Upapattīti jāti.",
  "tika-vin01t20:1091_14": "Upapattisīsena hi tathārūpaṁ attabhāvaṁ vadati.",
  "tika-vin01t20:1091_15": "Dussaddhāpayā honti, tadassa tesaṁ dīgharattaṁ ahitāya dukkhāya.",
  "tika-vin01t20:1091_16": "Dussaddhāpayāti idañca na lakkhaṇattheraṁ sandhāya vuttaṁ, ye pana suṇanti “evaṁ kira vutta”nti, te sandhāya.",
  "tika-vin01t20:1091_17": "Atha lakkhaṇatthero kasmā na addasa, kimassa dibbacakkhu natthīti?",
  "tika-vin01t20:1091_18": "No natthi, mahāmoggallāno pana āvajjento addasa, itaro anāvajjanena na addasa.",
  "tika-vin01t20:1092_0": "Vituḍentīti vinivijjhitvā ḍenti, asidhārūpamehi tikhiṇehi lohatuṇḍakehi vijjhitvā vijjhitvā ito cito ca gacchantīti attho.",
  "tika-vin01t20:1092_1": "Tenāha “vinivijjhitvā gacchantī”ti.",
  "tika-vin01t20:1092_2": "“Vitudantī”ti vā pāṭho.",
  "tika-vin01t20:1092_3": "Phāsuḷantarikāhīti bhummatthe nissakkavacanaṁ.",
  "tika-vin01t20:1092_4": "Lohatuṇḍakehīti lohasalākāsadisehi, kāḷalohamayeheva vā tuṇḍakehi.",
  "tika-vin01t20:1092_5": "Pasādussadāti iminā aṭṭhisaṅghātamattaṁ hutvā paññāyamānānampi kāyappasādassa balavabhāvaṁ dasseti.",
  "tika-vin01t20:1092_6": "Pakkagaṇḍasadisāti iminā pana ativiya mudusabhāvataṁ dasseti.",
  "tika-vin01t20:1092_7": "Acchariyaṁ vatāti garahanacchariyaṁ nāmetaṁ.",
  "tika-vin01t20:1093_0": "Cakkhubhūtāti sampattadibbacakkhukā, lokassa cakkhubhūtāti evaṁ vā ettha attho daṭṭhabbo.",
  "tika-vin01t20:1093_1": "Yatrāti hetuatthe nipātoti āha “yatrāti kāraṇavacana”nti.",
  "tika-vin01t20:1093_2": "Appamāṇe sattanikāye, te ca kho vibhāgena kāmabhavādibhede bhave, nirayādibhedā gatiyo, nānattakāyanānattasaññīādiviññāṇaṭṭhitiyo, tathārūpe sattāvāse ca sabbaññutaññāṇañca me upanetuṁ paccakkhaṁ karontena.",
  "tika-vin01t20:1094_0": "Goghātakoti gunnaṁ abhiṇhaṁ hananako.",
  "tika-vin01t20:1094_1": "Tenāha “vadhitvā vadhitvā”ti.",
  "tika-vin01t20:1094_2": "Tassāti gunnaṁ hananakammassa.",
  "tika-vin01t20:1094_3": "Aparāpariyakammassāti aparāpariyavedanīyakammassa.",
  "tika-vin01t20:1094_4": "Balavatā goghātakakammena vipāke dīyamāne aladdhokāsaṁ aparāpariyavedanīyaṁ, tasmiṁ vipakkavipāke idāni laddhokāsaṁ “avasesakamma”nti vuttaṁ.",
  "tika-vin01t20:1094_5": "Kammasabhāgatāyāti kammassa sabhāgabhāvena sadisabhāvena.",
  "tika-vin01t20:1094_6": "Ārammaṇasabhāgatāyāti ārammaṇassa sabhāgabhāvena sadisabhāvena.",
  "tika-vin01t20:1094_7": "Yādise hi ārammaṇe pubbe taṁ kammaṁ tassa ca vipāko pavatto, tādiseyeva ārammaṇe idaṁ kammaṁ imassa vipāko ca pavattoti katvā vuttaṁ “tasseva kammassa vipākāvasesenā”ti.",
  "tika-vin01t20:1094_8": "Bhavati hi taṁsadisepi tabbohāro yathā so eva tittiro, tāniyeva osadhānīti.",
  "tika-vin01t20:1094_9": "Yasmā kammasarikkhakavisaye “kammaṁ vā kammanimittaṁ vā”ti dvayameva vuttaṁ, yasmā ca gatinimittaṁ viya kammaṁ kammanimittañca kammato bhinnaṁ visuṁ hutvā na tiṭṭhati, tasmā sarikkhakavipākadānassa kāraṇabhāvato yattha kammasarikkhakena vipākena bhavitabbaṁ, tattha kammaṁ vā kammanimittaṁ vā gahetvā paṭisandhi hotīti vadanti.",
  "tika-vin01t20:1094_10": "Tenevāha –",
  "tika-vin01t20:1094_11": "“tassa kira…pe…",
  "tika-vin01t20:1094_12": "nimittaṁ ahosī”ti.",
  "tika-vin01t20:1094_13": "Tattha nimittaṁ ahosīti pubbe katūpacitassa petūpapattinibbattanavasena katokāsassa tassa kammassa nimittabhūtaṁ idāni tathā upaṭṭhahantaṁ tassa vipākassa nimittaṁ ārammaṇaṁ ahosi.",
  "tika-vin01t20:1094_14": "Soti goghātako.",
  "tika-vin01t20:1094_15": "Aṭṭhikasaṅkhalikapeto jāto kammasarikkhakavipākavasena.",
  "tika-vin01t20:1095_0": "229.Pesiyo katvāti gāviṁ vadhitvā vadhitvā gomaṁsaṁ phāletvā pesiyo katvā.",
  "tika-vin01t20:1095_1": "Sukkhāpetvāti kālantaraṁ ṭhapanatthaṁ sukkhāpetvā.",
  "tika-vin01t20:1095_2": "Sukkhāpitamaṁsapesīnañhi vallūrasamaññāti.",
  "tika-vin01t20:1095_3": "Nippakkhacammeti vigatapakkhacamme.",
  "tika-vin01t20:1095_4": "Urabbhe hantīti orabbhiko.",
  "tika-vin01t20:1095_5": "Eḷaketi aje.",
  "tika-vin01t20:1095_6": "Nivāpapuṭṭheti attanā dinnanivāpena posite asinā vadhitvā vadhitvā vikkiṇanto.",
  "tika-vin01t20:1095_7": "Ekaṁ miganti dīpakamigaṁ.",
  "tika-vin01t20:1095_8": "Kāraṇāhīti yātanāhi.",
  "tika-vin01t20:1095_9": "Ñatvāti kammaṭṭhānaṁ ñatvā.",
  "tika-vin01t20:1095_10": "Pesuññupasaṁhāravasena ito sutaṁ amutra, amutra vā sutaṁ idha sūcetīti sūcako.",
  "tika-vin01t20:1095_11": "Anayabyasanaṁ pāpesi manusseti sambandho.",
  "tika-vin01t20:1096_0": "Vinicchayāmaccoti raññā aḍḍakaraṇe ṭhapito vinicchayamahāmatto.",
  "tika-vin01t20:1096_1": "So hi gāmajanakāyaṁ kūṭaṭṭhena vañcetīti “gāmakūṭo”ti vuccati.",
  "tika-vin01t20:1096_2": "Keci “tādisoyeva gāmajeṭṭhako gāmakūṭo”ti vadanti.",
  "tika-vin01t20:1096_3": "Samena bhavitabbaṁ dhammaṭṭhoti vattabbato.",
  "tika-vin01t20:1096_4": "Rahassaṅge nisīdanavasena visamā nisajjā ahosi.",
  "tika-vin01t20:1096_5": "Phusantoti theyyāya phusanto.",
  "tika-vin01t20:1097_0": "230.Anissaroti mātugāmo sasāmiko attano phasse anissaro.",
  "tika-vin01t20:1097_1": "Dhaṁsitvāti bhassitvā apagantvā.",
  "tika-vin01t20:1097_2": "Maṅganavasena ulatīti maṅguli, virūpabībhacchabhāvena pavattatīti attho.",
  "tika-vin01t20:1097_3": "Tenāha “virūpaṁ duddasikaṁ bībhaccha”nti.",
  "tika-vin01t20:1098_0": "Uddhaṁ uddhaṁ agginā pakkasarīratāya uppakkaṁ, heṭṭhato paggharaṇavasena kilinnasarīratāya okilinī, ito cito ca aṅgārasamparikiṇṇatāya okirinī.",
  "tika-vin01t20:1098_1": "Tenāha “sā kirā”tiādi.",
  "tika-vin01t20:1098_2": "Aṅgāracitaketi aṅgārasañcaye.",
  "tika-vin01t20:1098_3": "Sarīrato paggharanti asuciduggandhajegucchāni sedagatāni.",
  "tika-vin01t20:1098_4": "Tassa kira raññoti kāliṅgassa rañño.",
  "tika-vin01t20:1098_5": "Nāṭakinīti naccanakicce adhigatā itthī.",
  "tika-vin01t20:1098_6": "Sedanti sedanaṁ, tāpananti attho.",
  "tika-vin01t20:1099_0": "Asīsakaṁ kabandhaṁ hutvā nibbatti kammāyūhanakāle tathā nimittaggahaṇaparicayato.",
  "tika-vin01t20:1099_1": "Lāmakabhikkhūti hīnācāratāya lāmako, bhikkhuvesatāya bhikkhāhārena jīvanato ca bhikkhu.",
  "tika-vin01t20:1099_2": "Cittakeḷinti cittaruciyaṁ taṁ taṁ kīḷanto.",
  "tika-vin01t20:1099_3": "Ayamevāti bhikkhuvatthusmiṁ vuttanayo eva.",
  "tika-vin01t20:1100_0": "231.Nissevālapaṇakakaddamoti tilabījakādibhedena sevālena nīlamaṇḍūkapiṭṭhivaṇṇena udakapiṭṭhaṁ chādetvā nibbattapaṇakena kaddamena ca virahito.",
  "tika-vin01t20:1100_1": "Sundarehi titthehīti sukhāvagāhaṇaṭṭhānatāya kaddamādidosavirahato ca sundarehi titthehi.",
  "tika-vin01t20:1100_2": "Tato udakadahato taṁhetu, taṁ upanissāyāti attho.",
  "tika-vin01t20:1100_3": "Nāgabhavanagatopi hi so rahado tato uparimanussaloke jalāsayena sambandho hoti.",
  "tika-vin01t20:1100_4": "Tena vuttaṁ “tato ayaṁ tapodā sandatī”ti.",
  "tika-vin01t20:1100_5": "Atha vā tatoti nāgabhavane udakadahato ayaṁ tapodā sandati.",
  "tika-vin01t20:1100_6": "Tañhi uparibhūmitalaṁ ārohati, uṇhabhāvena tapanato tapaṁ udakaṁ etissāti anvatthanāmavasena tapodāti vuccati.",
  "tika-vin01t20:1100_7": "Petalokoti petānaṁ āvāsaṭṭhānaṁ.",
  "tika-vin01t20:1100_8": "Keci pana “petalokoti lohakumbhīnirayā idhādhippetā”ti vadanti, nagarassa pana parito pabbatapādavanantaresu bahū petāvāsāpi santeva.",
  "tika-vin01t20:1100_9": "Svāyamattho petavatthupāḷiyā lakkhaṇasaṁyuttena imāya ca vinītavatthupāḷiyā dīpetabbo.",
  "tika-vin01t20:1101_0": "Katahatthāti thirataraṁ lakkhesu avirajjhanasarakkhepā.",
  "tika-vin01t20:1101_1": "Īdisā pana tattha vasībhūtā katahatthā nāma honti, tasmā yo sippameva uggaṇhāti, so katahattho nāma na hoti, ime pana katahatthā, ciṇṇavasībhāvāti vuttaṁ hoti.",
  "tika-vin01t20:1101_2": "Sippadassanavasena kataṁ rājakulāni upecca asanaṁ sarakkhepo etehīti katupāsanā, rājakulādīsu dassitasippāti vuttaṁ hoti.",
  "tika-vin01t20:1101_3": "Pabhaggoti parājito.",
  "tika-vin01t20:1102_0": "232.",
  "tika-vin01t20:1102_1": "Dosadassana pubbaka rūpa virāga bhāvanā saṅkhāta paṭipakkha bhāvanāvasena paṭighasaññānaṁ suppahīnattā mahatāpi saddena arūpasamāpattito na vuṭṭhāti, tathā pana na suppahīnattā sabbarūpāvacarasamāpattito vuṭṭhānaṁ siyāti idha āneñjasamādhīti catutthajjhānasamāpatti adhippetāti āha “anejaṁ acalaṁ kāyavācāvipphandavirahitaṁ catutthajjhānasamādhi”nti.",
  "tika-vin01t20:1102_2": "Aññattha pana samādhipaccanīkānaṁ atidūratāya na iñjatīti āneñjoti arūpāvacarasamādhi vuccati.",
  "tika-vin01t20:1102_3": "Samādhiparipanthake dhammeti vitakkavicārādike sandhāya vadati.",
  "tika-vin01t20:1102_4": "Vitakkādīsu ādīnavasallakkhaṇassa na suṭṭhukatabhāvaṁ sandhāyāha “na suṭṭhu parisodhetvā”ti.",
  "tika-vin01t20:1103_0": "Nanu cāyamāyasmā mahāmoggallāno bhagavato paṭhamavasseva abhinavappattaarahatto, idañca uttarimanussadhammapārājikaṁ vīsatimavassato upari paññattaṁ, kathaṁ imassa vatthuno imasmiṁ pārājike bhagavatā vinicchitabhāvo vuttoti?",
  "tika-vin01t20:1103_1": "Nāyaṁ doso.",
  "tika-vin01t20:1103_2": "Ayañhettha ācariyānaṁ kathāmaggo –",
  "tika-vin01t20:1103_3": "apaññattepi sikkhāpade therassa vacanaṁ sutvā “attano appatirūpaṁ uttarimanussadhammaṁ esa vadatī”ti maññamānā bhikkhū therassa dosaṁ āropentā ujjhāyiṁsu.",
  "tika-vin01t20:1103_4": "Bhagavā ca therassa tathāvacane kāraṇaṁ dassetvā niddosabhāvaṁ karonto “anāpatti, bhikkhave, moggallānassā”ti āha.",
  "tika-vin01t20:1103_5": "Saṅgītikārakā pana uttarimanussadhammādhikārattā tampi vatthuṁ ānetvā idha āropesunti.",
  "tika-vin01t20:1104_0": "Sāvakānaṁ uppaṭipāṭiyā anussaraṇaṁ natthīti dassetuṁ “na uppaṭipāṭiyā”ti āha.",
  "tika-vin01t20:1104_1": "Asaññasamāpattinti saññāvirāgabhāvanāya vāyokasiṇanibbattitaṁ catutthajjhānasamāpattiṁ vadati.",
  "tika-vin01t20:1104_2": "Pubbenivāsañāṇaṁ cutipaṭisandhiṁ gaṇhantampi anantarapaccayakkamavantānaṁ arūpadhammānaṁ vaseneva gaṇhātīti āha –",
  "tika-vin01t20:1104_3": "“tatiye attabhāve cutimeva addasā”ti.",
  "tika-vin01t20:1104_4": "Nayato sallakkhesīti vaṭṭe saṁsaraṇakasattānaṁ khandhānaṁ abhāvakālo nāma natthi, asaññabhave pana acittakā hutvā pañca kappasatāni pavattanti, iminā nayena sallakkhesi.",
  "tika-vin01t20:1104_5": "Dukkaraṁ katanti khandhavikalassa pubbenivāsassa anussaraṇaṁ ṭhapetvā sammāsambuddhaṁ na sakkā aññehi kātunti nayato sallakkhentenapi dukkaraṁ katanti adhippāyo.",
  "tika-vin01t20:1104_6": "Paṭividdhāti paṭividdhasadisā.",
  "tika-vin01t20:1104_7": "Yathā nāma koci dhanusippe katahattho ekaṁ kesasaṅkhātaṁ vālaṁ satakkhattuṁ vidāletvā tato ekaṁ aṁsuṁ gahetvā vātiṅgaṇaphalassa majjhaṭṭhāne bandhitvā aparaṁ aṁsuṁ kaṇḍassa aggakoṭiyaṁ yathā tassa aṁsussa ūkāmattaṁ vā likkhāmattaṁ vā kaṇḍassa aggakoṭito adhikaṁ hutvā tiṭṭhati, evaṁ bandhitvā usabhamatte ṭhāne ṭhito kaṇḍabaddhāya vālakoṭiyā vātiṅgaṇabaddhaṁ vālassa koṭiṁ paṭivijjheyya, evameva imināpi kataṁ dukkaranti vuttaṁ hoti.",
  "tika-vin01t20:1104_8": "Etadagganti eso aggo.",
  "tika-vin01t20:1104_9": "Yadidanti yo ayaṁ.",
  "tika-vin01t20:1104_10": "Liṅgavipallāsavasenetaṁ vuttaṁ.",
  "tika-vin01t20:1105_0": "Vinītavatthuvaṇṇanā niṭṭhitā.",
  "tika-vin01t20:1106_0": "Nigamanavaṇṇanā",
  "tika-vin01t20:1107_0": "233.Idhāti imasmiṁ bhikkhuvibhaṅge.",
  "tika-vin01t20:1107_1": "Uddiṭṭhāti idha pātimokkhavasena anosāritattā cattāro pārājikāva uddiṭṭhā kathitāti attho gahetabbo.",
  "tika-vin01t20:1107_2": "Yadi evaṁ heṭṭhā thullaccayadukkaṭānampi vuttattā pārājikāva uddiṭṭhāti kasmā vuttāti?",
  "tika-vin01t20:1107_3": "Pārājikādhikārattā santesupi thullaccayadukkaṭesu idha pārājikāva vuttā.",
  "tika-vin01t20:1107_4": "Yesaṁ…pe…",
  "tika-vin01t20:1107_5": "asaṁvāsoti imamatthaṁ vā dīpetukāmo taṁsambandhena “uddiṭṭhā cattāro pārājikā”ti āha.",
  "tika-vin01t20:1107_6": "Tatthāyasmantetiādikaṁ pana anuññātapātimokkhuddesakkamopi ayameva, nāññoti dassanatthaṁ vuttaṁ.",
  "tika-vin01t20:1107_7": "Bhikkhunīnaṁ asādhāraṇāni cattārīti ubbhajāṇumaṇḍalikā vajjapaṭicchādikā ukkhittānuvattikā aṭṭhavatthukāti imāni cattāri bhikkhunīnaṁ bhikkhūhi asādhāraṇāni nāma.",
  "tika-vin01t20:1107_8": "Etesu ubbhajāṇumaṇḍalikā nāma yā kāyasaṁsaggarāgena avassutā teneva rāgena avassutassa manussapurisassa akkhakānaṁ adho jāṇumaṇḍalānaṁ kapparānañca upari yena kenaci sarīrāvayavena āmasanādiṁ sādiyati, tassā adhivacanaṁ.",
  "tika-vin01t20:1107_9": "Yā pana bhikkhunī aññissā bhikkhuniyā pārājikasaṅkhātaṁ vajjaṁ jānaṁ paṭicchādeti, sā vajjapaṭicchādikā nāma.",
  "tika-vin01t20:1107_10": "Samaggena pana saṅghena ukkhittaṁ bhikkhuṁ yā bhikkhunī yaṁdiṭṭhiko so hoti, tassā diṭṭhiyā gahaṇavasena anuvattati, sā ukkhittānuvattikā nāma.",
  "tika-vin01t20:1107_11": "Yā pana kāyasaṁsaggarāgena tintā tathāvidhasseva purisassa hatthaggahaṇaṁ vā saṅghāṭikaṇṇaggahaṇaṁ vā sādiyati, kāyasaṁsaggasaṅkhātassa asaddhammassa paṭisevanatthāya purisassa hatthapāse santiṭṭhati vā, tattha ṭhatvā sallapati vā, saṅketaṁ vā gacchati, purisassa āgamanaṁ vā sādiyati, kenaci vā paṭicchannokāsaṁ pavisati, hatthapāse vā ṭhatvā kāyaṁ upasaṁharati, ayaṁ aṭṭhavatthukā nāmāti veditabbaṁ.",
  "tika-vin01t20:1108_0": "Vatthuvipannāti pabbajjupasampadāya avatthubhāvato vatthuvipannā.",
  "tika-vin01t20:1108_1": "Nesañhi “na, bhikkhave, paṇḍako pabbājetabbo, yo pabbājeyya, āpatti dukkaṭassā”tiādinā pabbajjā upasampadā ca paṭikkhittā.",
  "tika-vin01t20:1108_2": "Tasmā te bhikkhubhāvāya abhabbattā pārājikāpannasadisatāya “pārājikā”ti vuttā.",
  "tika-vin01t20:1108_3": "Tabbhāvabhāvitāya bhikkhubhāvo vasati etthāti vatthu, puggalānaṁ bhikkhubhāvārahatā.",
  "tika-vin01t20:1108_4": "Sā pana pabbajjakkhandhakāgatasabbadosavirahitasampattiyuttatā.",
  "tika-vin01t20:1108_5": "Taṁ vipannaṁ paṇḍakabhāvādiyogena yesaṁ te vatthuvipannā.",
  "tika-vin01t20:1108_6": "Ahetukapaṭisandhikāti iminā tesaṁ vipākāvaraṇena samannāgatabhāvaṁ dassento maggāvaraṇe kāraṇamāha.",
  "tika-vin01t20:1108_7": "Pārājikāpannasadisattā pārājikā.",
  "tika-vin01t20:1108_8": "Theyyasaṁvāsakādikammaṁ mātughātādikaṁ viya ānantariyaṁ na hotīti āha “imesaṁ tiṇṇaṁ saggo avārito”ti.",
  "tika-vin01t20:1109_0": "Dīghatāya lambamānaṁ aṅgajātametassāti lambī.",
  "tika-vin01t20:1109_1": "So ettāvatā na pārājiko, atha kho yadā anabhiratiyā pīḷito attano aṅgajātaṁ mukhe vā vaccamagge vā paveseti, tadā pārājiko hoti.",
  "tika-vin01t20:1109_2": "Mudu piṭṭhi etassāti mudupiṭṭhiko, kataparikammāya mudukāya piṭṭhiyā samannāgato.",
  "tika-vin01t20:1109_3": "Sopi yadā anabhiratiyā pīḷito attano aṅgajātaṁ attano mukhavaccamaggesu aññataraṁ paveseti, tadā pārājiko hoti.",
  "tika-vin01t20:1109_4": "Parassa aṅgajātaṁ attano mukhena gaṇhātīti yo anabhiratiyā pīḷito parassa suttassa vā pamattassa vā aṅgajātaṁ attano mukhena gaṇhāti.",
  "tika-vin01t20:1109_5": "Parassa aṅgajāte abhinisīdatīti yo anabhiratiyā pīḷito parassa aṅgajātaṁ kammaniyaṁ disvā attano vaccamaggena tassūpari nisīdati, taṁ attano vaccamaggaṁ pavesetīti attho.",
  "tika-vin01t20:1110_0": "Etthāha –",
  "tika-vin01t20:1110_1": "mātughātakapitughātakaarahantaghātakā tatiyapārājikaṁ āpannā, bhikkhunīdūsako lambīādayo cattāro paṭhamapārājikaṁ āpannā evāti kathaṁ catuvīsatīti? Vuccate –",
  "tika-vin01t20:1110_2": "mātughātakādayo hi cattāro idha anupasampannā eva adhippetā, lambīādayo cattāro kiñcāpi paṭhamapārājikena saṅgahitā, yasmā pana etena pariyāyena methunaṁ dhammaṁ appaṭisevino honti, tasmā visuṁ vuttāti.",
  "tika-vin01t20:1110_3": "Etena pariyāyenāti ubhinnaṁ rāgapariyuṭṭhānasaṅkhātena pariyāyena.",
  "tika-vin01t20:1110_4": "Dutiyavikappe kaccitthāti ettha kacci atthāti padacchedo veditabbo.",
  "tika-vin01t20:1111_0": "Nigamanavaṇṇanā niṭṭhitā.",
  "tika-vin01t20:1112_0": "Iti samantapāsādikāya vinayasaṁvaṇṇanāya sāratthadīpaniyaṁ",
  "tika-vin01t20:1113_0": "Catutthapārājikavaṇṇanā niṭṭhitā."
}